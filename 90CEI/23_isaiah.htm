<h4>1</h4>
<p>1 Visione che Isaia figlio di Amoz ebbe su Giuda e su Gerusalemme al tempo dei re di Giuda Ozia, Iotam Acaz ed Ezechia.
<p>2 Udite o cieli ascolta o terra,<br/> così parla il Signore:<br/> «Ho allevato e fatto crescere figli,<br/> ma essi si sono ribellati contro di me.
<p>3 Il bue conosce il suo proprietario<br/> e l’asino la greppia del suo padrone,<br/> ma Israele non conosce,<br/> il mio popolo non comprende».
<p>4 Guai gente peccatrice,<br/> popolo carico d’iniquità!<br/> Razza di scellerati,<br/> figli corrotti!<br/> Hanno abbandonato il Signore,<br/> hanno disprezzato il Santo d’Israele,<br/> si sono voltati indietro.
<p>5 Perché volete ancora essere colpiti,<br/> accumulando ribellioni?<br/> Tutta la testa è malata,<br/> tutto il cuore langue.
<p>6 Dalla pianta dei piedi alla testa<br/> non c’è nulla di sano,<br/> ma ferite e lividure<br/> e piaghe aperte,<br/> che non sono state ripulite né fasciate<br/> né curate con olio.
<p>7 La vostra terra è un deserto,<br/> le vostre città arse dal fuoco.<br/> La vostra campagna sotto i vostri occhi,<br/> la divorano gli stranieri;<br/> è un deserto come la devastazione di Sòdoma.
<p>8 è rimasta sola la figlia di Sion,<br/> come una capanna in una vigna,<br/> come una tenda in un campo di cetrioli,<br/> come una città assediata.
<p>9 Se il Signore degli eserciti<br/> non ci avesse lasciato qualche superstite,<br/> già saremmo come Sòdoma,<br/> assomiglieremmo a Gomorra.
<p>10 Ascoltate la parola del Signore,<br/> capi di Sòdoma;<br/> prestate orecchio all’insegnamento del nostro Dio,<br/> popolo di Gomorra!
<p>11 «Perché mi offrite i vostri sacrifici senza numero?<br/> - dice il Signore.<br/> Sono sazio degli olocausti di montoni<br/> e del grasso di pingui vitelli.<br/> Il sangue di tori e di agnelli e di capri<br/> io non lo gradisco.
<p>12 Quando venite a presentarvi a me,<br/> chi richiede a voi questo:<br/> che veniate a calpestare i miei atri?
<p>13 Smettete di presentare offerte inutili;<br/> l’incenso per me è un abominio,<br/> i noviluni i sabati e le assemblee sacre:<br/> non posso sopportare delitto e solennità.
<p>14 Io detesto i vostri noviluni e le vostre feste;<br/> per me sono un peso,<br/> sono stanco di sopportarli.
<p>15 Quando stendete le mani,<br/> io distolgo gli occhi da voi.<br/> Anche se moltiplicaste le preghiere,<br/> io non ascolterei:<br/> le vostre mani grondano sangue.
<p>16 Lavatevi purificatevi,<br/> allontanate dai miei occhi il male delle vostre azioni.<br/> Cessate di fare il male,
<p>17 imparate a fare il bene,<br/> cercate la giustizia,<br/> soccorrete l’oppresso,<br/> rendete giustizia all’orfano,<br/> difendete la causa della vedova».
<p>18 «Su venite e discutiamo<br/> - dice il Signore.<br/> Anche se i vostri peccati fossero come scarlatto,<br/> diventeranno bianchi come neve.<br/> Se fossero rossi come porpora,<br/> diventeranno come lana.
<p>19 Se sarete docili e ascolterete,<br/> mangerete i frutti della terra.
<p>20 Ma se vi ostinate e vi ribellate,<br/> sarete divorati dalla spada,<br/> perché la bocca del Signore ha parlato».
<p>21 Come mai la città fedele è diventata una prostituta?<br/> Era piena di rettitudine,<br/> vi dimorava la giustizia,<br/> ora invece è piena di assassini!
<p>22 Il tuo argento è diventato scoria,<br/> il tuo vino è diluito con acqua.
<p>23 I tuoi capi sono ribelli<br/> e complici di ladri.<br/> Tutti sono bramosi di regali<br/> e ricercano mance.<br/> Non rendono giustizia all’orfano<br/> e la causa della vedova fino a loro non giunge.
<p>24 Perciò oracolo del Signore,<br/> Dio degli eserciti,<br/> il Potente d’Israele:<br/> «Guai! Esigerò soddisfazioni dai miei avversari,<br/> mi vendicherò dei miei nemici.
<p>25 Stenderò la mia mano su di te,<br/> purificherò come in un forno le tue scorie,<br/> eliminerò da te tutto il piombo.
<p>26 Renderò i tuoi giudici come una volta,<br/> i tuoi consiglieri come al principio.<br/> Allora sarai chiamata “Città della giustizia”,<br/> “Città fedele”».
<p>27 Sion sarà riscattata con il giudizio,<br/> i suoi convertiti con la rettitudine.
<p>28 Ribelli e peccatori insieme finiranno in rovina<br/> e periranno quanti abbandonano il Signore.
<p>29 Sì vi vergognerete delle querce<br/> di cui vi siete compiaciuti.<br/> Arrossirete dei giardini<br/> che vi siete scelti,
<p>30 Sì diventerete come quercia dalle foglie avvizzite<br/> e come giardino senz’acqua.
<p>31 Il forte diverrà come stoppa,<br/> la sua opera come una favilla;<br/> bruceranno tutte e due insieme<br/> e nessuno le spegnerà.
<h4>2</h4>
<p>1 Messaggio che Isaia figlio di Amoz ricevette in visione su Giuda e su Gerusalemme.
<p>2 Alla fine dei giorni,<br/> il monte del tempio del Signore<br/> sarà saldo sulla cima dei monti<br/> e s’innalzerà sopra i colli,<br/> e ad esso affluiranno tutte le genti.
<p>3 Verranno molti popoli e diranno:<br/> «Venite saliamo sul monte del Signore,<br/> al tempio del Dio di Giacobbe,<br/> perché ci insegni le sue vie<br/> e possiamo camminare per i suoi sentieri».<br/> Poiché da Sion uscirà la legge<br/> e da Gerusalemme la parola del Signore.
<p>4 Egli sarà giudice fra le genti<br/> e arbitro fra molti popoli.<br/> Spezzeranno le loro spade e ne faranno aratri,<br/> delle loro lance faranno falci;<br/> una nazione non alzerà più la spada<br/> contro un’altra nazione,<br/> non impareranno più l’arte della guerra.
<p>5 Casa di Giacobbe venite,<br/> camminiamo nella luce del Signore.
<p>6 Sì tu hai rigettato il tuo popolo,<br/> la casa di Giacobbe,<br/> perché rigurgitano di maghi orientali<br/> e di indovini come i Filistei;<br/> agli stranieri battono le mani.
<p>7 La sua terra è piena d’argento e d’oro,<br/> senza limite sono i suoi tesori;<br/> la sua terra è piena di cavalli,<br/> senza limite sono i suoi carri.
<p>8 La sua terra è piena di idoli;<br/> adorano l’opera delle proprie mani,<br/> ciò che hanno fatto le loro dita.
<p>9 L’uomo sarà piegato,<br/> il mortale sarà abbassato;<br/> tu non perdonare loro.
<p>10 Entra fra le rocce,<br/> nasconditi nella polvere,<br/> di fronte al terrore che desta il Signore<br/> e allo splendore della sua maestà,<br/> quando si alzerà a scuotere la terra.
<p>11 L’uomo abbasserà gli occhi superbi,<br/> l’alterigia umana si piegherà<br/> sarà esaltato il Signore lui solo,<br/> in quel giorno.
<p>12 Poiché il Signore degli eserciti ha un giorno<br/> contro ogni superbo e altero,<br/> contro chiunque si innalza per abbatterlo,
<p>13 contro tutti i cedri del Libano alti ed elevati,<br/> contro tutte le querce del Basan,
<p>14 contro tutti gli alti monti,<br/> contro tutti i colli elevati,
<p>15 contro ogni torre eccelsa,<br/> contro ogni muro fortificato,
<p>16 contro tutte le navi di Tarsis<br/> e contro tutte le imbarcazioni di lusso.
<p>17 Sarà piegato l’orgoglio degli uomini,<br/> sarà abbassata l’alterigia umana;<br/> sarà esaltato il Signore lui solo,<br/> in quel giorno.
<p>18 Gli idoli spariranno del tutto.
<p>19 Rifugiatevi nelle caverne delle rocce<br/> e negli antri sotterranei,<br/> di fronte al terrore che desta il Signore<br/> e allo splendore della sua maestà,<br/> quando si alzerà a scuotere la terra.
<p>20 In quel giorno ognuno getterà<br/> ai topi e ai pipistrelli<br/> gli idoli d’argento e gli idoli d’oro,<br/> che si era fatto per adorarli,
<p>21 per entrare nei crepacci delle rocce<br/> e nelle spaccature delle rupi,<br/> di fronte al terrore che desta il Signore<br/> e allo splendore della sua maestà,<br/> quando si alzerà a scuotere la terra.
<p>22 Guardatevi dunque dall’uomo,<br/> nelle cui narici non v’è che un soffio:<br/> in quale conto si può tenere?
<h4>3</h4>
<p>1 Sì ecco il Signore il Signore degli eserciti,<br/> toglie a Gerusalemme e a Giuda<br/> ogni genere di risorsa,<br/> ogni risorsa di pane<br/> e ogni risorsa d’acqua,
<p>2 il prode e il guerriero,<br/> il giudice e il profeta,<br/> l’indovino e l’anziano,
<p>3 il comandante di cinquanta e il notabile,<br/> il consigliere e il mago astuto<br/> e l’esperto d’incantesimi.
<p>4 Io metterò dei ragazzi come loro capi,<br/> dei monelli li domineranno.
<p>5 Il popolo userà violenza:<br/> l’uno contro l’altro,<br/> individuo contro individuo;<br/> il giovane tratterà con arroganza l’anziano,<br/> lo spregevole il nobile.
<p>6 Perché uno afferrerà il fratello<br/> nella casa del padre:<br/> «Tu hai un mantello: sii nostro capo;<br/> prendi in mano questa rovina!».
<p>7 Ma lui si alzerà in quel giorno per dire:<br/> «Non sono un guaritore;<br/> nella mia casa non c’è pane né mantello.<br/> Non ponetemi a capo del popolo!».
<p>8 Certo Gerusalemme va in rovina<br/> e Giuda crolla,<br/> perché la loro lingua e le loro opere sono contro il Signore,<br/> e offendono lo sguardo della sua maestà.
<p>9 La loro parzialità li condanna<br/> ed essi ostentano il loro peccato come Sòdoma:<br/> non lo nascondono neppure;<br/> disgraziati loro,<br/> poiché preparano la loro rovina.
<p>10 Beato il giusto perché avrà bene,<br/> mangerà il frutto delle sue opere.
<p>11 Guai all’empio perché avrà male,<br/> secondo l’opera delle sue mani sarà ripagato.
<p>12 Il mio popolo! Un fanciullo lo tiranneggia<br/> e delle donne lo dominano.<br/> Popolo mio le tue guide ti traviano,<br/> distruggono la strada che tu percorri.
<p>13 Il Signore si erge per accusare,<br/> egli si presenta per giudicare il suo popolo.
<p>14 Il Signore inizia il giudizio<br/> con gli anziani e i capi del suo popolo:<br/> «Voi avete devastato la vigna;<br/> le cose tolte ai poveri sono nelle vostre case.
<p>15 Quale diritto avete di schiacciare il mio popolo,<br/> di pestare la faccia ai poveri?».<br/> Oracolo del Signore il Signore degli eserciti.
<p>16 Dice il Signore:<br/> «Poiché si sono insuperbite le figlie di Sion,<br/> procedono a collo teso,<br/> ammiccando con gli occhi,<br/> e camminano a piccoli passi,<br/> facendo tintinnare gli anelli ai piedi,
<p>17 il Signore renderà tignoso<br/> il cranio delle figlie di Sion,<br/> il Signore denuderà la loro fronte».
<p>18 In quel giorno il Signore toglierà l’ornamento di fibbie fermagli e lunette,
<p>19 orecchini braccialetti veli
<p>20 bende catenine ai piedi cinture boccette di profumi, amuleti
<p>21 anelli pendenti al naso
<p>22 vesti preziose e mantelline scialli borsette,
<p>23 specchi tuniche turbanti e vestaglie.
<p>24 Invece di profumo ci sarà marciume,<br/> invece di cintura una corda,<br/> invece di ricci calvizie,<br/> invece di vesti eleganti uno stretto sacco,<br/> invece di bellezza bruciatura.
<p>25 I tuoi prodi cadranno di spada,<br/> i tuoi guerrieri in battaglia.
<p>26 Si alzeranno lamenti e gemiti alle sue porte<br/> ed essa disabitata giacerà a terra.
<h4>4</h4>
<p>1 Sette donne afferreranno<br/> un uomo solo in quel giorno,<br/> e diranno: «Ci nutriremo del nostro pane<br/> e indosseremo le nostre vesti;<br/> soltanto lasciaci portare il tuo nome,<br/> toglici la nostra vergogna».
<p>2 In quel giorno il germoglio del Signore crescerà in onore e gloria e il frutto della terra sarà a magnificenza e ornamento per i superstiti d’Israele.
<p>3 Chi sarà rimasto in Sion e chi sarà superstite in Gerusalemme sarà chiamato santo: quanti saranno iscritti per restare in vita in Gerusalemme.
<p>4 Quando il Signore avrà lavato le brutture delle figlie di Sion e avrà pulito Gerusalemme dal sangue che vi è stato versato con il soffio del giudizio e con il soffio dello sterminio
<p>5 allora creerà il Signore su ogni punto del monte Sion e su tutti i luoghi delle sue assemblee una nube di fumo durante il giorno e un bagliore di fuoco fiammeggiante durante la notte perché la gloria del Signore sarà sopra ogni cosa come protezione
<p>6 come una tenda sarà ombra contro il caldo di giorno e rifugio e riparo contro la bufera e contro la pioggia.
<h4>5</h4>
<p>1 Voglio cantare per il mio diletto<br/> il mio cantico d’amore per la sua vigna.<br/> Il mio diletto possedeva una vigna<br/> sopra un fertile colle.
<p>2 Egli l’aveva dissodata e sgombrata dai sassi<br/> e vi aveva piantato viti pregiate;<br/> in mezzo vi aveva costruito una torre<br/> e scavato anche un tino.<br/> Egli aspettò che producesse uva;<br/> essa produsse invece acini acerbi.
<p>3 E ora abitanti di Gerusalemme<br/> e uomini di Giuda,<br/> siate voi giudici fra me e la mia vigna.
<p>4 Che cosa dovevo fare ancora alla mia vigna<br/> che io non abbia fatto?<br/> Perché mentre attendevo che producesse uva,<br/> essa ha prodotto acini acerbi?
<p>5 Ora voglio farvi conoscere<br/> ciò che sto per fare alla mia vigna:<br/> toglierò la sua siepe<br/> e si trasformerà in pascolo;<br/> demolirò il suo muro di cinta<br/> e verrà calpestata.
<p>6 La renderò un deserto,<br/> non sarà potata né vangata<br/> e vi cresceranno rovi e pruni;<br/> alle nubi comanderò di non mandarvi la pioggia.
<p>7 Ebbene la vigna del Signore degli eserciti<br/> è la casa d’Israele;<br/> gli abitanti di Giuda<br/> sono la sua piantagione preferita.<br/> Egli si aspettava giustizia<br/> ed ecco spargimento di sangue,<br/> attendeva rettitudine<br/> ed ecco grida di oppressi.
<p>8 Guai a voi che aggiungete casa a casa<br/> e unite campo a campo,<br/> finché non vi sia più spazio,<br/> e così restate soli ad abitare nella terra.
<p>9 Ha giurato ai miei orecchi il Signore degli eserciti:<br/> «Certo molti palazzi<br/> diventeranno una desolazione,<br/> grandi e belli<br/> saranno senza abitanti».
<p>10 Poiché dieci iugeri di vigna<br/> produrranno solo un <i>bat</i><br/> e un <i>homer</i> di seme<br/> produrrà un’<i>efa</i>.
<p>11 Guai a coloro che si alzano presto al mattino<br/> e vanno in cerca di bevande inebrianti<br/> e si attardano alla sera.<br/> Il vino li infiamma.
<p>12 Ci sono cetre e arpe,<br/> tamburelli e flauti<br/> e vino per i loro banchetti;<br/> ma non badano all’azione del Signore,<br/> non vedono l’opera delle sue mani.
<p>13 Perciò il mio popolo sarà deportato<br/> senza che neppure lo sospetti.<br/> I suoi grandi periranno di fame,<br/> il suo popolo sarà arso dalla sete.
<p>14 Pertanto gli inferi dilatano le loro fauci,<br/> spalancano senza misura la loro bocca.<br/> Vi precipitano dentro la nobiltà e il popolo,<br/> il tripudio e la gioia della città.
<p>15 L’uomo sarà piegato,<br/> il mortale sarà abbassato,<br/> gli occhi dei superbi si abbasseranno.
<p>16 Sarà esaltato il Signore degli eserciti nel giudizio<br/> e il Dio santo si mostrerà santo nella giustizia.
<p>17 Allora vi pascoleranno gli agnelli come nei loro prati,<br/> sulle rovine brucheranno i grassi capretti.
<p>18 Guai a coloro che si tirano addosso il castigo con corde da tori<br/> e il peccato con funi da carro,
<p>19 che dicono: «Faccia presto,<br/> acceleri pure l’opera sua,<br/> perché la vediamo;<br/> si facciano più vicini e si compiano<br/> i progetti del Santo d’Israele,<br/> perché li conosciamo».
<p>20 Guai a coloro che chiamano bene il male e male il bene,<br/> che cambiano le tenebre in luce e la luce in tenebre,<br/> che cambiano l’amaro in dolce e il dolce in amaro.
<p>21 Guai a coloro che si credono sapienti<br/> e si reputano intelligenti.
<p>22 Guai a coloro che sono gagliardi nel bere vino,<br/> valorosi nel mescere bevande inebrianti,
<p>23 a coloro che assolvono per regali un colpevole<br/> e privano del suo diritto l’innocente.
<p>24 Perciò come una lingua di fuoco divora la stoppia<br/> e una fiamma consuma la paglia,<br/> così le loro radici diventeranno un marciume<br/> e la loro fioritura volerà via come polvere,<br/> perché hanno rigettato la legge del Signore degli eserciti,<br/> hanno disprezzato la parola del Santo d’Israele.
<p>25 Per questo è divampato<br/> lo sdegno del Signore contro il suo popolo,<br/> su di esso ha steso la sua mano per colpire;<br/> hanno tremato i monti,<br/> i loro cadaveri erano come immondizia<br/> in mezzo alle strade.<br/> Con tutto ciò non si calma la sua ira<br/> e la sua mano resta ancora tesa.
<p>26 Egli alzerà un segnale a una nazione lontana<br/> e le farà un fischio all’estremità della terra;<br/> ed ecco essa verrà veloce e leggera.
<p>27 Nessuno fra loro è stanco o inciampa,<br/> nessuno sonnecchia o dorme,<br/> non si scioglie la cintura dei suoi fianchi<br/> e non si slaccia il legaccio dei suoi sandali.
<p>28 Le sue frecce sono acuminate,<br/> e ben tesi tutti i suoi archi;<br/> gli zoccoli dei suoi cavalli sono come pietre<br/> e le ruote dei suoi carri come un turbine.
<p>29 Il suo ruggito è come quello di una leonessa,<br/> ruggisce come un leoncello;<br/> freme e afferra la preda,<br/> la pone al sicuro nessuno gliela strappa.
<p>30 Fremerà su di lui in quel giorno<br/> come freme il mare;<br/> si guarderà la terra: ecco saranno tenebre angoscia,<br/> e la luce sarà oscurata dalla caligine.
<h4>6</h4>
<p>1 Nell’anno in cui morì il re Ozia io vidi il Signore seduto su un trono alto ed elevato; i lembi del suo manto riempivano il tempio.
<p>2 Sopra di lui stavano dei serafini; ognuno aveva sei ali: con due si copriva la faccia con due si copriva i piedi e con due volava.
<p>3 Proclamavano l’uno all’altro dicendo:<br/> «Santo santo santo il Signore degli eserciti!<br/> Tutta la terra è piena della sua gloria».
<p>4 Vibravano gli stipiti delle porte al risuonare di quella voce mentre il tempio si riempiva di fumo.
<p>5 E dissi:<br/> «Ohimè! Io sono perduto,<br/> perché un uomo dalle labbra impure io sono<br/> e in mezzo a un popolo<br/> dalle labbra impure io abito;<br/> eppure i miei occhi hanno visto<br/> il re il Signore degli eserciti».
<p>6 Allora uno dei serafini volò verso di me; teneva in mano un carbone ardente che aveva preso con le molle dall’altare.
<p>7 Egli mi toccò la bocca e disse:<br/> «Ecco questo ha toccato le tue labbra,<br/> perciò è scomparsa la tua colpa<br/> e il tuo peccato è espiato».
<p>8 Poi io udii la voce del Signore che diceva: «Chi manderò e chi andrà per noi?». E io risposi: «Eccomi manda me!».
<p>9 Egli disse: «Va’ e riferisci a questo popolo:<br/> “Ascoltate pure ma non comprenderete,<br/> osservate pure ma non conoscerete”.
<p>10 Rendi insensibile il cuore di questo popolo,<br/> rendilo duro d’orecchio e acceca i suoi occhi,<br/> e non veda con gli occhi<br/> né oda con gli orecchi<br/> né comprenda con il cuore<br/> né si converta in modo da essere guarito».
<p>11 Io dissi: «Fino a quando Signore?». Egli rispose:<br/> «Fino a quando le città non siano devastate,<br/> senza abitanti,<br/> le case senza uomini<br/> e la campagna resti deserta e desolata».
<p>12 Il Signore scaccerà la gente<br/> e grande sarà l’abbandono nella terra.
<p>13 Ne rimarrà una decima parte,<br/> ma sarà ancora preda della distruzione<br/> come una quercia e come un terebinto,<br/> di cui alla caduta resta il ceppo:<br/> seme santo il suo ceppo.
<h4>7</h4>
<p>1 Nei giorni di Acaz figlio di Iotam figlio di Ozia re di Giuda Resin re di Aram e Pekach figlio di Romelia re d’Israele salirono contro Gerusalemme per muoverle guerra ma non riuscirono a espugnarla.
<p>2 Fu dunque annunciato alla casa di Davide: «Gli Aramei si sono accampati in èfraim». Allora il suo cuore e il cuore del suo popolo si agitarono come si agitano gli alberi della foresta per il vento.
<p>3 Il Signore disse a Isaia: «Va’ incontro ad Acaz tu e tuo figlio Seariasù b fino al termine del canale della piscina superiore sulla strada del campo del lavandaio.
<p>4 Tu gli dirai: “Fa’ attenzione e sta’ tranquillo non temere e il tuo cuore non si abbatta per quei due avanzi di tizzoni fumanti per la collera di Resin degli Aramei e del figlio di Romelia.
<p>5 Poiché gli Aramei èfraim e il figlio di Romelia hanno tramato il male contro di te dicendo:
<p>6 Saliamo contro Giuda devastiamolo e occupiamolo e vi metteremo come re il figlio di Tabeèl.
<p>7 Così dice il Signore Dio: Ciò non avverrà e non sarà!
<p>8 1a Perché capitale di Aram è Damasco<br/> e capo di Damasco è Resin.
<p>9 1a Capitale di èfraim è Samaria<br/> e capo di Samaria il figlio di Romelia. <br/>8b Ancora sessantacinque anni<br/> ed èfraim cesserà di essere un popolo. <br/>9b Ma se non crederete non resterete saldi”».
<p>10 Il Signore parlò ancora ad Acaz:
<p>11 «Chiedi per te un segno dal Signore tuo Dio dal profondo degli inferi oppure dall’alto».
<p>12 Ma Acaz rispose: «Non lo chiederò non voglio tentare il Signore».
<p>13 Allora Isaia disse: «Ascoltate casa di Davide! Non vi basta stancare gli uomini perché ora vogliate stancare anche il mio Dio?
<p>14 Pertanto il Signore stesso vi darà un segno. Ecco: la vergine concepirà e partorirà un figlio che chiamerà Emmanuele.
<p>15 Egli mangerà panna e miele finché non imparerà a rigettare il male e a scegliere il bene.
<p>16 Poiché prima ancora che il bimbo impari a rigettare il male e a scegliere il bene sarà abbandonata la terra di cui temi i due re.
<p>17 Il Signore manderà su di te sul tuo popolo e sulla casa di tuo padre giorni quali non vennero da quando èfraim si staccò da Giuda: manderà il re d’Assiria».
<p>18 Avverrà in quel giorno:<br/> il Signore farà un fischio alle mosche<br/> che sono all’estremità dei canali d’Egitto<br/> e alle api che si trovano in Assiria.
<p>19 Esse verranno e si poseranno tutte<br/> nelle valli scoscese,<br/> nelle fessure delle rocce,<br/> su ogni cespuglio e su ogni pascolo.
<p>20 In quel giorno il Signore raderà<br/> con rasoio preso a nolo oltre il Fiume,<br/> con il re d’Assiria,<br/> il capo e il pelo del corpo,<br/> anche la barba toglierà via.
<p>21 Avverrà in quel giorno:<br/> ognuno alleverà una giovenca e due pecore.
<p>22 Per l’abbondanza del latte che faranno,<br/> si mangerà la panna;<br/> di panna e miele si ciberà<br/> ogni superstite in mezzo a questa terra.
<p>23 Avverrà in quel giorno:<br/> ogni luogo dove erano mille viti<br/> valutate mille sicli d’argento,<br/> sarà preda dei rovi e dei pruni.
<p>24 Vi si entrerà armati di frecce e di arco,<br/> perché tutta la terra sarà rovi e pruni.
<p>25 In tutti i monti,<br/> che erano vangati con la vanga,<br/> non si passerà più <br/> per paura delle spine e dei rovi.<br/> Serviranno da pascolo per armenti<br/> e da luogo battuto dal gregge.
<h4>8</h4>
<p>1 Il Signore mi disse: «Prenditi una grande tavoletta e scrivici con caratteri ordinari: “A Maher-salal-cas-baz”».
<p>2 Io mi presi testimoni fidati il sacerdote Uria e Zaccaria figlio di Ieberechìa.
<p>3 Poi mi unii alla profetessa la quale concepì e partorì un figlio. Il Signore mi disse: «Chiamalo Maher-salal-cas-baz
<p>4 poiché prima che il bambino sappia dire “papà” e “mamma” le ricchezze di Damasco e le spoglie di Samaria saranno portate davanti al re d’Assiria».
<p>5 Il Signore mi disse di nuovo:
<p>6 «Poiché questo popolo ha rigettato<br/> le acque di Sìloe che scorrono piano,<br/> e trema per Resin e per il figlio di Romelia,
<p>7 per questo ecco,<br/> il Signore farà salire contro di loro<br/> le acque del fiume,<br/> impetuose e abbondanti:<br/> cioè il re d’Assiria con tutto il suo splendore,<br/> irromperà in tutti i suoi canali<br/> e strariperà da tutte le sue sponde.
<p>8 Invaderà Giuda,<br/> lo inonderà e lo attraverserà<br/> fino a giungere al collo.<br/> Le sue ali distese copriranno<br/> tutta l’estensione della tua terra Emmanuele.
<p>9 Sappiatelo popoli: sarete frantumati.<br/> Ascoltate voi tutte nazioni lontane,<br/> cingete le armi e sarete frantumate,<br/> cingete le armi e sarete frantumate.
<p>10 Preparate un piano sarà senza effetti;<br/> fate un proclama non si realizzerà,<br/> perché Dio è con noi».
<p>11 Poiché così il Signore mi disse quando mi aveva preso per mano e mi aveva proibito di camminare per la via di questo popolo:
<p>12 «Non chiamate congiura<br/> ciò che questo popolo chiama congiura,<br/> non temete ciò che esso teme e non abbiate paura».
<p>13 Il Signore degli eserciti lui solo ritenete santo.<br/> Egli sia l’oggetto del vostro timore della vostra paura.
<p>14 Egli sarà insidia e pietra di ostacolo<br/> e scoglio d’inciampo<br/> per le due case d’Israele,<br/> laccio e trabocchetto per gli abitanti di Gerusalemme.
<p>15 Tra di loro molti inciamperanno,<br/> cadranno e si sfracelleranno,<br/> saranno presi e catturati.
<p>16 Rinchiudi questa testimonianza e sigilla questo insegnamento nel cuore dei miei discepoli.
<p>17 Io ho fiducia nel Signore che ha nascosto il suo volto alla casa di Giacobbe e spero in lui.
<p>18 Ecco io e i figli che il Signore mi ha dato siamo segni e presagi per Israele da parte del Signore degli eserciti che abita sul monte Sion.
<p>19 Quando vi diranno: «Interrogate i negromanti e gli indovini che bisbigliano e mormorano formule. Forse un popolo non deve consultare i suoi dèi? Per i vivi consultare i morti?»,
<p>20 attenetevi all’insegnamento alla testimonianza. Se non faranno un discorso come questo non ci sarà aurora per loro.
<p>21 Egli si aggirerà oppresso e affamato,<br/> e quando sarà affamato e preso dall’ira,<br/> maledirà il suo re e il suo dio.<br/> Guarderà in alto
<p>22 e rivolgerà lo sguardo sulla terra<br/> ed ecco angustia e tenebre<br/> e oscurità desolante.<br/> Ma la caligine sarà dissipata,
<p>23 poiché non ci sarà più oscurità<br/> dove ora è angoscia.<br/> In passato umiliò la terra di Zàbulon e la terra di Nèftali ma in futuro renderà gloriosa la via del mare oltre il Giordano Galilea delle genti.
<h4>9</h4>
<p>1 Il popolo che camminava nelle tenebre<br/> ha visto una grande luce;<br/> su coloro che abitavano in terra tenebrosa<br/> una luce rifulse.
<p>2 Hai moltiplicato la gioia,<br/> hai aumentato la letizia.<br/> Gioiscono davanti a te<br/> come si gioisce quando si miete<br/> e come si esulta quando si divide la preda.
<p>3 Perché tu hai spezzato il giogo che l’opprimeva,<br/> la sbarra sulle sue spalle,<br/> e il bastone del suo aguzzino,<br/> come nel giorno di Madian.
<p>4 Perché ogni calzatura di soldato che marciava rimbombando<br/> e ogni mantello intriso di sangue<br/> saranno bruciati dati in pasto al fuoco.
<p>5 Perché un bambino è nato per noi,<br/> ci è stato dato un figlio.<br/> Sulle sue spalle è il potere<br/> e il suo nome sarà:<br/> Consigliere mirabile Dio potente,<br/> Padre per sempre Principe della pace.
<p>6 Grande sarà il suo potere<br/> e la pace non avrà fine<br/> sul trono di Davide e sul suo regno,<br/> che egli viene a consolidare e rafforzare<br/> con il diritto e la giustizia ora e per sempre.<br/> Questo farà lo zelo del Signore degli eserciti.
<p>7 Una parola mandò il Signore contro Giacobbe,<br/> essa cadde su Israele.
<p>8 La conoscerà tutto il popolo,<br/> gli Efraimiti e gli abitanti di Samaria,<br/> che dicevano nel loro orgoglio<br/> e nell’arroganza del loro cuore:
<p>9 «I mattoni sono caduti,<br/> ricostruiremo in pietra;<br/> i sicomòri sono stati abbattuti,<br/> li sostituiremo con cedri».
<p>10 Il Signore suscitò contro questo popolo i suoi nemici,<br/> eccitò i suoi avversari:
<p>11 gli Aramei dall’oriente da occidente i Filistei,<br/> che divorano Israele a grandi bocconi.<br/> Con tutto ciò non si calma la sua ira<br/> e ancora la sua mano rimane stesa.
<p>12 Il popolo non è tornato a chi lo percuoteva;<br/> non hanno ricercato il Signore degli eserciti.
<p>13 Pertanto il Signore ha amputato a Israele capo e coda,<br/> palma e giunco in un giorno.
<p>14 L’anziano e i notabili sono il capo,<br/> il profeta maestro di menzogna è la coda.
<p>15 Le guide di questo popolo lo hanno fuorviato<br/> e quelli che esse guidano si sono perduti.
<p>16 Perciò il Signore non avrà clemenza verso i suoi giovani,<br/> non avrà pietà degli orfani e delle vedove,<br/> perché tutti sono empi e perversi;<br/> ogni bocca proferisce parole stolte.<br/> Con tutto ciò non si calma la sua ira<br/> e ancora la sua mano rimane stesa.
<p>17 Sì brucia l’iniquità come fuoco<br/> che divora rovi e pruni,<br/> divampa nel folto della selva,<br/> da dove si sollevano colonne di fumo.
<p>18 Per l’ira del Signore degli eserciti brucia la terra<br/> e il popolo è dato in pasto al fuoco;<br/> nessuno ha pietà del proprio fratello.
<p>19 Dilania a destra ma è ancora affamato,<br/> mangia a sinistra ma senza saziarsi;<br/> ognuno mangia la carne del suo vicino.
<p>20 Manasse contro èfraim<br/> ed èfraim contro Manasse,<br/> tutti e due insieme contro Giuda.<br/> Con tutto ciò non si calma la sua ira<br/> e ancora la sua mano rimane stesa.
<h4>10</h4>
<p>1 Guai a coloro che fanno decreti iniqui<br/> e scrivono in fretta sentenze oppressive,
<p>2 per negare la giustizia ai miseri<br/> e per frodare del diritto i poveri del mio popolo,<br/> per fare delle vedove la loro preda<br/> e per defraudare gli orfani.
<p>3 Ma che cosa farete nel giorno del castigo,<br/> quando da lontano sopraggiungerà la rovina?<br/> A chi ricorrerete per protezione?<br/> Dove lascerete la vostra ricchezza?
<p>4 Non vi resterà che curvare la schiena in mezzo ai prigionieri<br/> o cadere tra i morti.<br/> Con tutto ciò non si calma la sua ira<br/> e ancora la sua mano rimane stesa.
<p>5 Oh! Assiria verga del mio furore,<br/> bastone del mio sdegno!
<p>6 Contro una nazione empia io la mando<br/> e la dirigo contro un popolo con cui sono in collera,<br/> perché lo saccheggi lo depredi<br/> e lo calpesti come fango di strada.
<p>7 Essa però non pensa così<br/> e così non giudica il suo cuore,<br/> ma vuole distruggere<br/> e annientare non poche nazioni.
<p>8 Anzi dice: «Forse i miei prìncipi non sono altrettanti re?
<p>9 Forse Calno non è come Càrchemis,<br/> Camat come Arpad,<br/> Samaria come Damasco?
<p>10 Come la mia mano ha raggiunto quei regni degli idoli,<br/> le cui statue erano più numerose<br/> di quelle di Gerusalemme e di Samaria,
<p>11 non posso io forse come ho agito<br/> con Samaria e i suoi idoli,<br/> agire anche contro Gerusalemme e i suoi simulacri?».
<p>12 Quando il Signore avrà terminato tutta la sua opera sul monte Sion e a Gerusalemme, punirà il frutto orgoglioso del cuore del re d’Assiria e ciò di cui si gloria l’alterigia dei suoi occhi.
<p>13 Poiché ha detto:<br/> «Con la forza della mia mano ho agito<br/> e con la mia sapienza perché sono intelligente;<br/> ho rimosso i confini dei popoli<br/> e ho saccheggiato i loro tesori,<br/> ho abbattuto come un eroe<br/> coloro che sedevano sul trono.
<p>14 La mia mano ha scovato come in un nido,<br/> la ricchezza dei popoli.<br/> Come si raccolgono le uova abbandonate,<br/> così ho raccolto tutta la terra.<br/> Non vi fu battito d’ala,<br/> e neppure becco aperto o pigolìo».
<p>15 Può forse vantarsi la scure contro chi se ne serve per tagliare<br/> o la sega insuperbirsi contro chi la maneggia?<br/> Come se un bastone volesse brandire chi lo impugna<br/> e una verga sollevare ciò che non è di legno!
<p>16 Perciò il Signore Dio degli eserciti,<br/> manderà una peste contro le sue più valide milizie;<br/> sotto ciò che è sua gloria arderà un incendio<br/> come incendio di fuoco; <br/>18b esso consumerà anima e corpo<br/> e sarà come un malato che sta spegnendosi.
<p>17 La luce d’Israele diventerà un fuoco,<br/> il suo santuario una fiamma;<br/> essa divorerà e consumerà<br/> in un giorno rovi e pruni,
<p>18 1a la magnificenza della sua selva e del suo giardino.
<p>19 Il resto degli alberi nella selva<br/> si conterà facilmente;<br/> persino un ragazzo potrebbe farne il conto.
<p>20 In quel giorno avverrà<br/> che il resto d’Israele e i superstiti della casa di Giacobbe<br/> non si appoggeranno più su chi li ha percossi,<br/> ma si appoggeranno con lealtà<br/> sul Signore sul Santo d’Israele.
<p>21 Tornerà il resto,<br/> il resto di Giacobbe al Dio forte.
<p>22 Poiché anche se il tuo popolo o Israele,<br/> fosse come la sabbia del mare,<br/> solo un suo resto ritornerà.<br/> è decretato uno sterminio<br/> che farà traboccare la giustizia.
<p>23 Sì un decreto di rovina<br/> eseguirà il Signore Dio degli eserciti,<br/> su tutta la regione.
<p>24 Pertanto così dice il Signore Dio degli eserciti: «Popolo mio che abiti in Sion non temere l’Assiria che ti percuote con la verga e alza il bastone contro di te come già l’Egitto.
<p>25 Perché ancora un poco ben poco e il mio sdegno avrà fine. La mia ira li annienterà».
<p>26 Contro l’Assiria il Signore degli eserciti agiterà il flagello come quando colpì Madian alla roccia di Oreb; alzerà la sua verga sul mare come fece con l’Egitto.
<p>27 In quel giorno<br/> sarà tolto il suo fardello dalla tua spalla<br/> e il suo giogo cesserà di pesare sul tuo collo.<br/> Il distruttore viene da Rimmon,
<p>28 raggiunge Aiàt attraversa Migron,<br/> a Micmas depone le sue armi.
<p>29 Attraversano il passo;<br/> a Gheba si accampano.<br/> Rama trema.<br/> Fugge Gàbaa di Saul.
<p>30 Grida con tutta la tua voce Bat-Gallìm.<br/> Sta’ attenta Làisa.<br/> Povera Anatòt!
<p>31 Madmenà è in fuga.<br/> Scappano gli abitanti di Ghebìm.
<p>32 Oggi stesso farà sosta a Nob,<br/> agiterà la mano verso il monte della figlia di Sion,<br/> verso la collina di Gerusalemme.
<p>33 Ecco il Signore Dio degli eserciti,<br/> abbatte i rami con il terrore,<br/> le punte più alte sono troncate,<br/> le cime sono abbattute.
<p>34 è reciso con il ferro il folto della selva<br/> e il Libano cade con la sua magnificenza.
<h4>11</h4>
<p>1 Un germoglio spunterà dal tronco di Iesse,<br/> un virgulto germoglierà dalle sue radici.
<p>2 Su di lui si poserà lo spirito del Signore,<br/> spirito di sapienza e d’intelligenza,<br/> spirito di consiglio e di fortezza,<br/> spirito di conoscenza e di timore del Signore.
<p>3 Si compiacerà del timore del Signore.<br/> Non giudicherà secondo le apparenze<br/> e non prenderà decisioni per sentito dire;
<p>4 ma giudicherà con giustizia i miseri<br/> e prenderà decisioni eque per gli umili della terra.<br/> Percuoterà il violento con la verga della sua bocca,<br/> con il soffio delle sue labbra ucciderà l’empio.
<p>5 La giustizia sarà fascia dei suoi lombi<br/> e la fedeltà cintura dei suoi fianchi.
<p>6 Il lupo dimorerà insieme con l’agnello;<br/> il leopardo si sdraierà accanto al capretto;<br/> il vitello e il leoncello pascoleranno insieme<br/> e un piccolo fanciullo li guiderà.
<p>7 La mucca e l’orsa pascoleranno insieme;<br/> i loro piccoli si sdraieranno insieme.<br/> Il leone si ciberà di paglia come il bue.
<p>8 Il lattante si trastullerà sulla buca della vipera;<br/> il bambino metterà la mano nel covo del serpente velenoso.
<p>9 Non agiranno più iniquamente né saccheggeranno<br/> in tutto il mio santo monte,<br/> perché la conoscenza del Signore riempirà la terra<br/> come le acque ricoprono il mare.
<p>10 In quel giorno avverrà<br/> che la radice di Iesse sarà un vessillo per i popoli.<br/> Le nazioni la cercheranno con ansia.<br/> La sua dimora sarà gloriosa.
<p>11 In quel giorno avverrà<br/> che il Signore stenderà di nuovo la sua mano<br/> per riscattare il resto del suo popolo,<br/> superstite dall’Assiria e dall’Egitto,<br/> da Patros dall’Etiopia e dall’Elam,<br/> da Sinar e da Camat e dalle isole del mare.
<p>12 Egli alzerà un vessillo tra le nazioni<br/> e raccoglierà gli espulsi d’Israele;<br/> radunerà i dispersi di Giuda<br/> dai quattro angoli della terra.
<p>13 Cesserà la gelosia di èfraim<br/> e gli avversari di Giuda saranno sterminati;<br/> èfraim non invidierà più Giuda<br/> e Giuda non sarà più ostile a èfraim.
<p>14 Voleranno verso occidente contro i Filistei,<br/> insieme deprederanno i figli dell’oriente,<br/> stenderanno le mani su Edom e su Moab<br/> e i figli di Ammon saranno loro sudditi.
<p>15 Il Signore prosciugherà il golfo del mare d’Egitto<br/> e stenderà la mano contro il Fiume.<br/> Con la potenza del suo soffio<br/> lo dividerà in sette bracci,<br/> così che si possa attraversare con i sandali.
<p>16 Si formerà una strada per il resto del suo popolo<br/> che sarà superstite dall’Assiria,<br/> come ce ne fu una per Israele<br/> quando uscì dalla terra d’Egitto.
<h4>12</h4>
<p>1 Tu dirai in quel giorno:<br/> «Ti lodo Signore; tu eri in collera con me,<br/> ma la tua collera si è placata e tu mi hai consolato.
<p>2 Ecco Dio è la mia salvezza;<br/> io avrò fiducia non avrò timore,<br/> perché mia forza e mio canto è il Signore;<br/> egli è stato la mia salvezza».
<p>3 Attingerete acqua con gioia<br/> alle sorgenti della salvezza.
<p>4 In quel giorno direte:<br/> «Rendete grazie al Signore e invocate il suo nome,<br/> proclamate fra i popoli le sue opere,<br/> fate ricordare che il suo nome è sublime.
<p>5 Cantate inni al Signore perché ha fatto cose eccelse,<br/> le conosca tutta la terra.
<p>6 Canta ed esulta tu che abiti in Sion,<br/> perché grande in mezzo a te è il Santo d’Israele».
<h4>13</h4>
<p>1 Oracolo su Babilonia ricevuto in visione da Isaia figlio di Amoz.
<p>2 Su un monte brullo issate un segnale,<br/> alzate per loro un grido;<br/> fate cenni con la mano perché varchino<br/> le porte dei nobili.
<p>3 Io ho dato un ordine ai miei consacrati;<br/> ho chiamato anche i miei prodi a strumento del mio sdegno,<br/> entusiasti della mia grandezza.
<p>4 Frastuono di folla sui monti,<br/> simile a quello di un popolo immenso.<br/> Frastuono fragoroso di regni,<br/> di nazioni radunate.<br/> Il Signore degli eserciti passa in rassegna<br/> un esercito di guerra.
<p>5 Vengono da una terra lontana,<br/> dall’estremo orizzonte,<br/> il Signore e le armi della sua collera,<br/> per devastare tutta la terra.
<p>6 Urlate perché è vicino il giorno del Signore;<br/> esso viene come una devastazione<br/> da parte dell’Onnipotente.
<p>7 Perciò tutte le mani sono fiacche,<br/> ogni cuore d’uomo viene meno.
<p>8 Sono costernati. Spasimi e dolori li prendono,<br/> si contorcono come una partoriente.<br/> Ognuno osserva sgomento il suo vicino:<br/> i loro volti sono volti di fiamma.
<p>9 Ecco il giorno del Signore arriva implacabile,<br/> con sdegno ira e furore,<br/> per fare della terra un deserto,<br/> per sterminarne i peccatori.
<p>10 Poiché le stelle del cielo e le loro costellazioni<br/> non daranno più la loro luce;<br/> il sole si oscurerà al suo sorgere<br/> e la luna non diffonderà la sua luce.
<p>11 Io punirò nel mondo la malvagità<br/> e negli empi la loro iniquità.<br/> Farò cessare la superbia dei protervi<br/> e umilierò l’orgoglio dei tiranni.
<p>12 Renderò l’uomo più raro dell’oro fino<br/> e i mortali più rari dell’oro di Ofir.
<p>13 Allora farò tremare i cieli<br/> e la terra si scuoterà dalle fondamenta<br/> per lo sdegno del Signore degli eserciti,<br/> nel giorno della sua ira ardente.
<p>14 Allora avverrà come a una gazzella impaurita<br/> e come a un gregge che nessuno raduna:<br/> ognuno si dirigerà verso il suo popolo,<br/> ognuno correrà verso la sua terra.
<p>15 Quanti saranno trovati saranno trafitti,<br/> quanti saranno presi periranno di spada.
<p>16 I loro piccoli saranno sfracellati davanti ai loro occhi;<br/> saranno saccheggiate le loro case,<br/> violentate le loro mogli.
<p>17 Ecco io suscito contro di loro i Medi,<br/> che non pensano all’argento<br/> né si curano dell’oro.
<p>18 Con i loro archi abbatteranno i giovani,<br/> non avranno pietà del frutto del ventre,<br/> i loro occhi non avranno pietà dei bambini.
<p>19 Babilonia perla dei regni,<br/> splendore orgoglioso dei Caldei,<br/> sarà sconvolta da Dio come Sòdoma e Gomorra.
<p>20 Non sarà abitata mai più né popolata<br/> di generazione in generazione.<br/> L’Arabo non vi pianterà la sua tenda<br/> né i pastori vi faranno sostare le greggi.
<p>21 Ma vi si stabiliranno le bestie selvatiche,<br/> i gufi riempiranno le loro case,<br/> vi faranno dimora gli struzzi,<br/> vi danzeranno i sàtiri.
<p>22 Urleranno le iene nei loro palazzi,<br/> gli sciacalli nei loro edifici lussuosi.<br/> La sua ora si avvicina,<br/> i suoi giorni non saranno prolungati.
<h4>14</h4>
<p>1 Certo il Signore avrà pietà di Giacobbe e si sceglierà ancora Israele e li ristabilirà nella loro terra. A loro si uniranno gli stranieri e saranno annessi alla casa di Giacobbe.
<p>2 I popoli li accoglieranno e li ricondurranno nella loro terra e la casa d’Israele se li farà propri nella terra del Signore rendendoli schiavi e schiave; così faranno prigionieri coloro che li avevano resi schiavi e domineranno i loro avversari.
<p>3 In quel giorno avverrà che il Signore ti libererà dalle tue pene dal tuo affanno e dalla tua dura schiavitù a cui eri stato assoggettato.
<p>4 Allora intonerai questa canzone sul re di Babilonia e dirai:<br/> «Ah come è finito l’aguzzino,<br/> è finita l’aggressione!
<p>5 Il Signore ha spezzato la verga degli iniqui,<br/> il bastone dei dominatori,
<p>6 che percuoteva i popoli nel suo furore,<br/> con colpi senza fine,<br/> che dominava con furia le nazioni<br/> con una persecuzione senza respiro.
<p>7 Riposa ora tranquilla tutta la terra<br/> ed erompe in grida di gioia.
<p>8 Persino i cipressi gioiscono per te<br/> e anche i cedri del Libano:<br/> “Da quando tu sei prostrato,<br/> non sale più nessuno a tagliarci”.
<p>9 Gli inferi di sotto si agitano per te,<br/> per venirti incontro al tuo arrivo;<br/> per te essi svegliano le ombre,<br/> tutti i dominatori della terra,<br/> e fanno sorgere dai loro troni tutti i re delle nazioni.
<p>10 Tutti prendono la parola per dirti:<br/> “Anche tu sei stato abbattuto come noi,<br/> sei diventato uguale a noi”.
<p>11 Negli inferi è precipitato il tuo fasto<br/> e la musica delle tue arpe.<br/> Sotto di te v’è uno strato di marciume,<br/> e tua coltre sono i vermi.
<p>12 Come mai sei caduto dal cielo,<br/> astro del mattino figlio dell’aurora?<br/> Come mai sei stato gettato a terra,<br/> signore di popoli?
<p>13 Eppure tu pensavi nel tuo cuore:<br/> “Salirò in cielo,<br/> sopra le stelle di Dio<br/> innalzerò il mio trono,<br/> dimorerò sul monte dell’assemblea,<br/> nella vera dimora divina.
<p>14 Salirò sulle regioni superiori delle nubi,<br/> mi farò uguale all’Altissimo”.
<p>15 E invece sei stato precipitato negli inferi,<br/> nelle profondità dell’abisso!
<p>16 Quanti ti vedono ti guardano fisso,<br/> ti osservano attentamente:<br/> “è questo l’individuo che sconvolgeva la terra,<br/> che faceva tremare i regni,
<p>17 che riduceva il mondo a un deserto,<br/> che ne distruggeva le città,<br/> che non apriva la porta del carcere ai suoi prigionieri?”.
<p>18 Tutti i re dei popoli,<br/> tutti riposano con onore,<br/> ognuno nella sua tomba.
<p>19 Tu invece sei stato gettato fuori del tuo sepolcro,<br/> come un virgulto spregevole;<br/> sei circondato da uccisi trafitti da spada,<br/> deposti sulle pietre della fossa,<br/> come una carogna calpestata.
<p>20 Tu non sarai unito a loro nella sepoltura,<br/> perché hai rovinato la tua terra,<br/> hai assassinato il tuo popolo.<br/> Non sarà più nominata<br/> la discendenza degli iniqui.
<p>21 Preparate il massacro dei suoi figli<br/> a causa dell’iniquità dei loro padri,<br/> e non sorgano più a conquistare la terra<br/> e a riempire il mondo di rovine».
<p>22 «Io insorgerò contro di loro<br/> - oracolo del Signore degli eserciti -,<br/> sterminerò il nome e il resto di Babilonia,<br/> la prole e la stirpe - oracolo del Signore.
<p>23 Io la ridurrò a dominio del riccio a palude stagnante;<br/> la spazzerò con la scopa della distruzione».<br/> Oracolo del Signore degli eserciti.
<p>24 Il Signore degli eserciti ha giurato dicendo:<br/> «In verità come ho pensato accadrà,<br/> e come ho deciso succederà.
<p>25 Io spezzerò l’Assiria nella mia terra<br/> e sui miei monti la calpesterò.<br/> Allora sparirà da loro il suo giogo,<br/> il suo peso dalle loro spalle sarà rimosso».
<p>26 Questa è la decisione presa per tutta la terra<br/> e questa è la mano stesa su tutte le nazioni.
<p>27 Poiché il Signore degli eserciti<br/> lo ha deciso; chi potrà renderlo vano?<br/> La sua mano è stesa chi gliela farà ritirare?
<p>28 Nell’anno in cui morì il re Acaz fu pronunciato questo oracolo:
<p>29 «Non gioire Filistea tutta,<br/> perché si è spezzata la verga di chi ti percuoteva.<br/> Poiché dalla radice della serpe uscirà una vipera<br/> e il suo frutto sarà un drago alato.
<p>30 I più poveri si sazieranno sui miei prati<br/> e i miseri riposeranno tranquilli;<br/> ma farò morire di fame la tua stirpe<br/> e ucciderò il tuo resto.
<p>31 Urla o porta grida o città<br/> trema Filistea tutta,<br/> perché dal settentrione si alza il fumo<br/> e non c’è disertore tra le sue schiere».
<p>32 Che cosa si risponderà ai messaggeri delle nazioni?<br/> «Il Signore ha fondato Sion<br/> e in essa si rifugiano gli umili del suo popolo».
<h4>15</h4>
<p>1 Oracolo su Moab.<br/> Sì è stata devastata di notte,<br/> Ar-Moab è stata distrutta;<br/> è stata devastata di notte,<br/> Kir-Moab è stata distrutta.
<p>2 è salita la gente di Dibon<br/> sulle alture per piangere;<br/> sul Nebo e su Màdaba<br/> Moab innalza un lamento;<br/> ogni testa è rasata,<br/> ogni barba è tagliata.
<p>3 Nelle sue strade si indossa il sacco,<br/> sulle sue terrazze e nelle sue piazze<br/> ognuno fa il lamento<br/> e si scioglie in lacrime.
<p>4 Emettono urla Chesbon ed Elalè,<br/> la loro eco giunge fino a Iaas.<br/> Per questo gli armati di Moab alzano lamenti,<br/> e il loro animo freme.
<p>5 Il mio cuore geme per Moab;<br/> i suoi fuggiaschi giungono fino a Soar.<br/> Piangendo salgono la salita di Luchìt.<br/> Sulla via di Coronàim<br/> mandano grida strazianti.
<p>6 Le acque di Nimrìm sono un deserto,<br/> l’erba si è seccata finita è la pastura;<br/> non c’è più nulla di verde.
<p>7 Per questo fanno provviste,<br/> trasportano le loro riserve<br/> al di là del torrente dei Salici.
<p>8 Risuonano grida<br/> per tutto il territorio di Moab;<br/> il suo urlo giunge fino a Eglàim,<br/> fino a Beer-Elìm il suo urlo.
<p>9 Le acque di Dimon sono piene di sangue,<br/> eppure colpirò Dimon con altri mali:<br/> un leone per i fuggiaschi di Moab<br/> e per il resto della regione.
<h4>16</h4>
<p>1 Mandate l’agnello<br/> al signore della regione,<br/> da Sela del deserto<br/> al monte della figlia di Sion.
<p>2 Come un uccello fuggitivo,<br/> come una nidiata dispersa<br/> saranno le figlie di Moab<br/> ai guadi dell’Arnon.
<p>3 Dacci un consiglio,<br/> prendi una decisione!<br/> Rendi come la notte la tua ombra<br/> in pieno mezzogiorno;<br/> nascondi i dispersi,<br/> non tradire i fuggiaschi.
<p>4 Siano tuoi ospiti<br/> i dispersi di Moab;<br/> sii loro rifugio di fronte al devastatore.<br/> Quando sarà estinto il tiranno<br/> e finita la devastazione,<br/> scomparso il distruttore della regione,
<p>5 allora sarà stabilito un trono sulla mansuetudine,<br/> vi siederà con tutta fedeltà nella tenda di Davide,<br/> un giudice sollecito del diritto<br/> e pronto alla giustizia.
<p>6 Abbiamo udito l’orgoglio di Moab,<br/> il grande orgoglioso,<br/> la sua alterigia il suo orgoglio la sua tracotanza,<br/> l’inconsistenza delle sue chiacchiere.
<p>7 Per questo i Moabiti innalzano un lamento per Moab,<br/> si lamentano tutti;<br/> per le focacce di uva di Kir-Carèset<br/> gemono tutti costernati.
<p>8 Sono squallidi i campi di Chesbon,<br/> come pure la vigna di Sibma.<br/> Signori di popoli<br/> ne hanno spezzato i tralci<br/> che raggiungevano Iazer,<br/> penetravano fin nel deserto;<br/> i loro rami si estendevano liberamente,<br/> arrivavano al mare.
<p>9 Per questo io piangerò con il pianto di Iazer<br/> sulla vigna di Sibma.<br/> Ti inonderò con le mie lacrime,<br/> o Chesbon o Elalè,<br/> perché sui tuoi frutti e sulla tua vendemmia<br/> è piombato un grido.
<p>10 Sono scomparse gioia e allegria dai frutteti;<br/> nelle vigne non si levano più lieti clamori<br/> né si grida più allegramente.<br/> Il vino nei tini non lo pigia il pigiatore,<br/> il grido di gioia è finito.
<p>11 Perciò le mie viscere fremono<br/> per Moab come una cetra,<br/> il mio intimo freme per Kir-Carèset.
<p>12 Si vedrà Moab affaticarsi sulle alture<br/> e venire nel suo santuario per pregare,<br/> ma senza successo.
<p>13 Questo è il messaggio che pronunciò un tempo il Signore su Moab.
<p>14 Ma ora il Signore dice: «In tre anni come gli anni di un salariato sarà svilita la gloria di Moab con tutta la sua numerosa popolazione. Ne rimarrà solo un resto piccolo e insignificante».
<h4>17</h4>
<p>1 Oracolo su Damasco.<br/> Ecco Damasco cesserà di essere una città,<br/> diverrà un cumulo di rovine.
<p>2 Le città di Aroèr saranno abbandonate;<br/> saranno pascolo delle greggi,<br/> che vi riposeranno senza esserne scacciate.
<p>3 A èfraim sarà tolta la cittadella,<br/> a Damasco la sovranità.<br/> Al resto degli Aramei toccherà la stessa sorte<br/> della gloria degli Israeliti.<br/> Oracolo del Signore degli eserciti.
<p>4 In quel giorno verrà ridotta la gloria di Giacobbe<br/> e la pinguedine delle sue membra dimagrirà.
<p>5 Avverrà come quando il mietitore<br/> prende una manciata di steli,<br/> e con l’altro braccio falcia le spighe,<br/> come quando si raccolgono le spighe<br/> nella valle dei Refaìm.
<p>6 Vi resteranno solo racimoli,<br/> come alla bacchiatura degli ulivi:<br/> due o tre bacche sulla cima dell’albero,<br/> quattro o cinque sui rami da frutto.<br/> Oracolo del Signore Dio d’Israele.
<p>7 In quel giorno si volgerà l’uomo al suo creatore e i suoi occhi guarderanno al Santo d’Israele.
<p>8 Non si volgerà agli altari lavoro delle sue mani; non guarderà ciò che fecero le sue dita i pali sacri e gli altari per l’incenso.
<p>9 In quel giorno avverrà alle tue fortezze<br/> come alle città abbandonate,<br/> che l’Eveo e l’Amorreo evacuarono<br/> di fronte agli Israeliti<br/> e sarà una desolazione.
<p>10 Perché hai dimenticato Dio tuo salvatore,<br/> e non ti sei ricordato della Roccia tua fortezza,<br/> tu pianti giardini ameni<br/> e innesti tralci stranieri.
<p>11 Nel giorno in cui li pianti li vedi crescere<br/> e al mattino vedi fiorire i tuoi semi,<br/> ma svanirà il raccolto nel giorno della sventura<br/> e del dolore insanabile.
<p>12 Ah il tumulto di popoli immensi,<br/> tumultuanti come il tumulto dei mari,<br/> fragore di nazioni<br/> come lo scroscio di acque che scorrono veementi!
<p>13 Le nazioni fanno fragore<br/> come il fragore di molte acque,<br/> ma egli le minaccia esse fuggono lontano;<br/> come pula sono disperse sui monti dal vento<br/> e come vortice di polvere dinanzi al turbine.
<p>14 Alla sera ecco era tutto uno spavento,<br/> prima del mattino già non è più .<br/> Questo è il destino di chi ci depredava<br/> e la sorte di chi ci saccheggiava.
<h4>18</h4>
<p>1 Ah! Terra dagli insetti ronzanti,<br/> che ti trovi oltre i fiumi dell’Etiopia,
<p>2 che mandi ambasciatori per mare,<br/> in barche di papiro sulle acque:<br/> «Andate messaggeri veloci,<br/> verso un popolo alto e abbronzato,<br/> verso un popolo temuto ora e sempre,<br/> un popolo potente e vittorioso,<br/> la cui terra è solcata da fiumi».
<p>3 O voi tutti abitanti del mondo che dimorate sulla terra,<br/> appena si alzerà un segnale sui monti guardatelo!<br/> Appena squillerà la tromba ascoltatela!
<p>4 Poiché questo mi ha detto il Signore:<br/> «Io osserverò tranquillo dalla mia dimora,<br/> come il calore sereno alla luce del sole,<br/> come una nube di rugiada al calore della mietitura».
<p>5 Poiché prima della raccolta quando la fioritura è finita<br/> e il fiore è diventato un grappolo maturo,<br/> egli taglierà i tralci con roncole,<br/> strapperà e getterà via i pampini.
<p>6 Saranno abbandonati tutti insieme<br/> agli avvoltoi dei monti e alle bestie della terra;<br/> su di essi gli avvoltoi passeranno l’estate,<br/> su di essi tutte le bestie della terra passeranno l’inverno.
<p>7 In quel tempo saranno portate offerte al Signore degli eserciti da un popolo alto e abbronzato da un popolo temuto ora e sempre da un popolo potente e vittorioso la cui terra è solcata da fiumi; saranno portate nel luogo dove è invocato il nome del Signore degli eserciti sul monte Sion.
<h4>19</h4>
<p>1 Oracolo sull’Egitto.<br/> Ecco il Signore cavalca una nube leggera<br/> ed entra in Egitto.<br/> Crollano gli idoli dell’Egitto davanti a lui<br/> e agli Egiziani viene meno il cuore nel petto.
<p>2 «Aizzerò gli Egiziani contro gli Egiziani:<br/> combatterà ognuno contro il proprio fratello,<br/> ognuno contro il proprio prossimo,<br/> città contro città e regno contro regno.
<p>3 Lo spirito che anima l’Egitto sarà stravolto<br/> e io distruggerò il suo progetto;<br/> per questo ricorreranno agli idoli e ai maghi,<br/> ai negromanti e agli indovini.
<p>4 Ma io consegnerò gli Egiziani<br/> in mano a un duro padrone un re crudele li dominerà».<br/> Oracolo del Signore il Signore degli eserciti.
<p>5 Si prosciugheranno le acque del mare,<br/> il fiume si inaridirà e seccherà.
<p>6 I suoi canali diventeranno putridi,<br/> diminuiranno e seccheranno i torrenti dell’Egitto,<br/> canne e giunchi sfioriranno.
<p>7 I giunchi sulle rive e alla foce del Nilo<br/> e tutte le piante del Nilo<br/> seccheranno saranno dispersi dal vento non saranno più .
<p>8 I pescatori si lamenteranno gemeranno<br/> quanti gettano l’amo nel Nilo,<br/> quanti stendono le reti sull’acqua saranno desolati.
<p>9 Saranno delusi i lavoratori del lino,<br/> le cardatrici e i tessitori impallidiranno;
<p>10 i tessitori saranno avviliti,<br/> tutti i salariati saranno costernati.
<p>11 Quanto sono stolti i prìncipi di Tanis!<br/> I più saggi consiglieri del faraone formano un consiglio insensato.<br/> Come osate dire al faraone:<br/> «Sono figlio di saggi figlio di re antichi»?
<p>12 Dove sono dunque i tuoi saggi?<br/> Ti rivelino e manifestino<br/> quanto ha deciso il Signore degli eserciti<br/> a proposito dell’Egitto.
<p>13 Stolti sono i prìncipi di Tanis;<br/> si ingannano i prìncipi di Menfi.<br/> Hanno fatto traviare l’Egitto<br/> i capi delle sue tribù .
<p>14 Il Signore ha mandato in mezzo a loro<br/> uno spirito di smarrimento;<br/> essi fanno smarrire l’Egitto in ogni impresa,<br/> come barcolla un ubriaco nel vomito.
<p>15 Non gioverà all’Egitto qualunque opera<br/> faccia il capo o la coda,<br/> la palma o il giunco.
<p>16 In quel giorno gli Egiziani diventeranno come femmine tremeranno e temeranno al vedere la mano che il Signore degli eserciti agiterà contro di loro.
<p>17 La terra di Giuda sarà il terrore degli Egiziani; quando se ne parlerà ne avranno spavento a causa della decisione che il Signore degli eserciti ha preso contro di loro.
<p>18 In quel giorno ci saranno cinque città nell’Egitto che parleranno la lingua di Canaan e giureranno per il Signore degli eserciti; una di esse si chiamerà Città del Sole.
<p>19 In quel giorno ci sarà un altare dedicato al Signore in mezzo alla terra d’Egitto e una stele in onore del Signore presso la sua frontiera:
<p>20 sarà un segno e una testimonianza per il Signore degli eserciti nella terra d’Egitto. Quando di fronte agli avversari invocheranno il Signore, allora egli manderà loro un salvatore che li difenderà e li libererà.
<p>21 Il Signore si farà conoscere agli Egiziani e gli Egiziani<br/> riconosceranno in quel giorno il Signore lo serviranno con sacrifici e offerte faranno voti al Signore e li adempiranno.
<p>22 Il Signore percuoterà ancora gli Egiziani ma una volta colpiti li risanerà. Essi faranno ritorno al Signore ed egli si placherà e li risanerà.
<p>23 In quel giorno ci sarà una strada dall’Egitto verso l’Assiria; l’Assiro andrà in Egitto e l’Egiziano in Assiria e gli Egiziani renderanno culto insieme con gli Assiri.
<p>24 In quel giorno Israele sarà il terzo con l’Egitto e l’Assiria una benedizione in mezzo alla terra.
<p>25 Li benedirà il Signore degli eserciti dicendo: «Benedetto sia l’Egiziano mio popolo l’Assiro opera delle mie mani e Israele mia eredità».
<h4>20</h4>
<p>1 Nell’anno in cui il <i>tartan</i> mandato ad Asdod da Sargon re d’Assiria giunse ad Asdod la assalì e la prese.
<p>2 In quel tempo il Signore disse per mezzo di Isaia figlio di Amoz: «Va’ lèvati il sacco dai fianchi e togliti i sandali dai piedi!». Così egli fece andando nudo e scalzo.
<p>3 Il Signore poi disse: «Come il mio servo Isaia è andato nudo e scalzo per tre anni come segno e presagio per l’Egitto e per l’Etiopia
<p>4 così il re d’Assiria condurrà i prigionieri d’Egitto e i deportati dell’Etiopia giovani e vecchi nudi e scalzi e con le natiche scoperte vergogna per l’Egitto.
<p>5 Allora saranno abbattuti e confusi a causa dell’Etiopia loro speranza e a causa dell’Egitto di cui si vantavano.
<p>6 In quel giorno gli abitanti di questo lido diranno: “Ecco che cosa è avvenuto della speranza nella quale ci eravamo rifugiati per trovare aiuto ed essere liberati dal re d’Assiria! Ora come ci salveremo?”».
<h4>21</h4>
<p>1 Oracolo sul deserto del mare.<br/> Come i turbini che si scatenano nel Negheb,<br/> così egli viene dal deserto da una terra orribile.
<p>2 Una visione tremenda mi fu mostrata:<br/> il saccheggiatore che saccheggia,<br/> il distruttore che distrugge.<br/> Salite o Elamiti,<br/> assediate o Medi!<br/> Io faccio cessare ogni gemito.
<p>3 Per questo i miei reni sono nello spasimo,<br/> mi hanno colto dolori come di una partoriente;<br/> sono troppo sconvolto per udire,<br/> troppo sbigottito per vedere.
<p>4 Smarrito è il mio cuore,<br/> la costernazione mi invade;<br/> il tramonto tanto desiderato<br/> diventa il mio terrore.
<p>5 Si prepara la tavola,<br/> si stende la tovaglia,<br/> si mangia si beve.<br/> Alzatevi o capi,<br/> ungete gli scudi,
<p>6 poiché così mi ha detto il Signore:<br/> «Va’ metti una sentinella<br/> che annunci quanto vede.
<p>7 E se vedrà cavalleria,<br/> coppie di cavalieri,<br/> uomini che cavalcano asini,<br/> uomini che cavalcano cammelli,<br/> allora osservi attentamente,<br/> con grande attenzione».
<p>8 La vedetta ha gridato:<br/> «Al posto di osservazione Signore,<br/> io sto sempre lungo il giorno,<br/> e nel mio osservatorio<br/> sto in piedi tutte le notti.
<p>9 Ecco qui arriva una schiera di cavalieri,<br/> coppie di cavalieri.<br/> Essi esclamano e dicono: “è caduta,<br/> è caduta Babilonia!<br/> Tutte le statue dei suoi dèi<br/> sono a terra in frantumi”».
<p>10 O popolo mio calpestato e trebbiato come su un’aia,<br/> quanto ho udito<br/> dal Signore degli eserciti,<br/> Dio d’Israele,<br/> a voi l’ho annunciato.
<p>11 Oracolo su Duma.<br/> Mi gridano da Seir:<br/> «Sentinella quanto resta della notte?<br/> Sentinella quanto resta della notte?».
<p>12 La sentinella risponde:<br/> «Viene il mattino poi anche la notte;<br/> se volete domandare domandate,<br/> convertitevi venite!».
<p>13 Oracolo nella steppa.<br/> Nella boscaglia nella steppa passate la notte,<br/> carovane di Dedan;
<p>14 andando incontro agli assetati,<br/> portate acqua.<br/> Abitanti della terra di Tema,<br/> presentatevi ai fuggiaschi con pane per loro.
<p>15 Perché essi fuggono di fronte alle spade,<br/> di fronte alla spada affilata,<br/> di fronte all’arco teso,<br/> di fronte al furore della battaglia.
<p>16 Poiché mi ha detto il Signore: «Ancora un anno contato alla maniera degli anni di un salariato e scomparirà tutta la potenza gloriosa di Kedar.
<p>17 E il numero degli archi dei prodi di Kedar resterà molto esiguo perché il Signore Dio d’Israele ha parlato».
<h4>22</h4>
<p>1 Oracolo sulla valle della Visione.<br/> Che hai tu dunque,<br/> che sei salita tutta sulle terrazze,
<p>2 città colma di rumore e tumulto,<br/> città gaudente?<br/> I tuoi trafitti non sono stati trafitti di spada<br/> né sono morti in battaglia.
<p>3 Tutti i tuoi capi sono fuggiti insieme,<br/> sono stati fatti prigionieri senza un tiro d’arco;<br/> tutti coloro che si trovavano in te<br/> sono stati catturati insieme,<br/> anche se fuggiti lontano.
<p>4 Per questo dico: «Stornate lo sguardo da me,<br/> che io pianga amaramente;<br/> non cercate di consolarmi<br/> per la desolazione della figlia del mio popolo».
<p>5 Infatti è un giorno di panico,<br/> di distruzione e di smarrimento,<br/> voluto dal Signore Dio degli eserciti.<br/> Nella valle della Visione un diroccare di mura<br/> e un invocare aiuto verso i monti.
<p>6 Gli Elamiti hanno indossato la faretra,<br/> con uomini su carri e cavalieri;<br/> Kir ha tolto il fodero allo scudo.
<p>7 Le migliori tra le tue valli<br/> sono piene di carri;<br/> i cavalieri si sono disposti contro la porta.
<p>8 Così è tolta la protezione di Giuda.<br/> Tu guardavi in quel giorno<br/> alle armi del palazzo della Foresta.
<p>9 Avete visto le brecce della Città di Davide<br/> quanto erano numerose.<br/> Poi avete raccolto le acque della piscina inferiore,
<p>10 avete contato le case di Gerusalemme<br/> e avete demolito le case per fortificare le mura.
<p>11 Avete anche costruito un serbatoio fra i due muri<br/> per le acque della piscina vecchia;<br/> ma voi non avete guardato a chi ha fatto queste cose,<br/> né avete visto chi ha preparato ciò da tempo.
<p>12 Vi invitava in quel giorno il Signore Dio degli eserciti,<br/> al pianto e al lamento,<br/> a rasarvi il capo e a vestire il sacco.
<p>13 Ecco invece gioia e allegria,<br/> sgozzate bovini e scannate greggi,<br/> mangiate carne e bevete vino:<br/> «Mangiamo e beviamo perché domani moriremo!».
<p>14 Ma il Signore degli eserciti si è rivelato ai miei orecchi:<br/> «Certo non sarà espiato questo vostro peccato,<br/> finché non sarete morti»,<br/> dice il Signore Dio degli eserciti.
<p>15 Così dice il Signore Dio degli eserciti:<br/> «Rècati da questo ministro,<br/> da Sebna il maggiordomo e digli:
<p>16 “Che cosa possiedi tu qui e chi hai tu qui,<br/> tanto da scavarti qui un sepolcro?”.<br/> Scavarsi in alto il proprio sepolcro,<br/> nella rupe la propria tomba!
<p>17 Ecco il Signore ti scaglierà giù a precipizio o uomo,<br/> ti afferrerà saldamente,
<p>18 certamente ti rotolerà ben bene<br/> come una palla verso una regione estesa.<br/> Là morirai e là finiranno i tuoi sontuosi cocchi,<br/> o ignominia del palazzo del tuo signore!
<p>19 Ti toglierò la carica,<br/> ti rovescerò dal tuo posto.
<p>20 In quel giorno avverrà<br/> che io chiamerò il mio servo Eliakìm figlio di Chelkia;
<p>21 lo rivestirò con la tua tunica,<br/> lo cingerò della tua cintura<br/> e metterò il tuo potere nelle sue mani.<br/> Sarà un padre per gli abitanti di Gerusalemme<br/> e per il casato di Giuda.
<p>22 Gli porrò sulla spalla la chiave della casa di Davide:<br/> se egli apre nessuno chiuderà<br/> se egli chiude nessuno potrà aprire.
<p>23 Lo conficcherò come un piolo in luogo solido<br/> e sarà un trono di gloria per la casa di suo padre.
<p>24 Su di lui faranno convergere ogni gloria della casa di suo padre: germogli e rampolli ogni piccolo vasellame dalle coppe alle anfore.
<p>25 In quel giorno - oracolo del Signore degli eserciti - cederà il piolo conficcato in luogo solido. Si spezzerà cadrà e andrà in frantumi tutto ciò che vi era appeso, perché il Signore ha parlato».
<h4>23</h4>
<p>1 Oracolo su Tiro.<br/> Fate il lamento navi di Tarsis,<br/> perché è stata distrutta: è senza più case.<br/> Mentre tornavano dalla terra dei Chittìm,<br/> ne fu data loro notizia.
<p>2 Ammutolite abitanti della costa.<br/> I mercanti di Sidone,<br/> che attraversavano il mare ti affollavano.
<p>3 Attraverso le acque profonde<br/> giungeva il frumento di Sicor,<br/> il raccolto del Nilo che era la sua ricchezza.<br/> Tu eri il mercato dei popoli.
<p>4 Vergógnati Sidone,<br/> perché il mare la fortezza marinara ha parlato dicendo:<br/> «Io non ho avuto doglie non ho partorito,<br/> non ho allevato giovani,<br/> non ho fatto crescere vergini».
<p>5 All’udirlo in Egitto,<br/> si addoloreranno per la notizia su Tiro.
<p>6 Passate a Tarsis fate il lamento abitanti della costa.
<p>7 è questa la vostra città gaudente,<br/> le cui origini risalgono a un’antichità remota,<br/> i cui piedi la portavano lontano<br/> per fissarvi dimore?
<p>8 Chi ha deciso questo<br/> contro Tiro la dispensatrice di corone,<br/> i cui mercanti erano prìncipi,<br/> i cui trafficanti erano i più nobili della terra?
<p>9 Il Signore degli eserciti lo ha deciso,<br/> per svergognare l’orgoglio<br/> di tutto il suo fasto,<br/> per umiliare i più nobili sulla terra.
<p>10 Solca la tua terra come il Nilo figlia di Tarsis;<br/> il porto non esiste più .
<p>11 Ha steso la mano verso il mare,<br/> ha sconvolto i regni,<br/> il Signore ha decretato per Canaan<br/> di abbattere le sue fortezze.
<p>12 Egli ha detto: «Non continuerai a far baldoria,<br/> o vergine duramente oppressa figlia di Sidone.<br/> àlzati va’ pure dai Chittìm;<br/> neppure là ci sarà pace per te».
<p>13 Ecco la terra dei Caldei: questo popolo non esisteva.<br/> L’Assiria l’assegnò alle bestie selvatiche.<br/> Vi eressero le loro torri d’assedio,<br/> ne hanno demolito i palazzi,<br/> l’hanno ridotta a un cumulo di rovine.
<p>14 Fate il lamento navi di Tarsis,<br/> perché è stato distrutto il vostro rifugio.
<p>15 Avverrà che in quel giorno Tiro sarà dimenticata per settant’anni quanti sono gli anni di un re. Alla fine dei settant’anni a Tiro si applicherà la canzone della prostituta:
<p>16 «Prendi la cetra,<br/> gira per la città,<br/> prostituta dimenticata;<br/> suona con abilità,<br/> moltiplica i canti,<br/> perché qualcuno si ricordi di te».
<p>17 Ma alla fine dei settant’anni il Signore visiterà Tiro che ritornerà ai suoi guadagni; essa trescherà con tutti i regni del mondo sulla terra.
<p>18 Il suo salario e il suo guadagno saranno sacri al Signore. Non sarà ammassato né custodito il suo salario,<br/> ma andrà a coloro che abitano presso il Signore perché possano nutrirsi in abbondanza e vestirsi con decoro.
<h4>24</h4>
<p>1 Ecco che il Signore devasta la terra,<br/> la squarcia e ne sconvolge la superficie<br/> e ne disperde gli abitanti.
<p>2 Avverrà lo stesso al popolo come al sacerdote,<br/> allo schiavo come al suo padrone,<br/> alla schiava come alla sua padrona,<br/> al compratore come al venditore,<br/> a chi riceve come a chi dà in prestito,<br/> al creditore come al debitore.
<p>3 Sarà tutta devastata la terra,<br/> sarà tutta saccheggiata,<br/> perché il Signore ha pronunciato questa parola.
<p>4 è in lutto languisce la terra;<br/> è squallido languisce il mondo,<br/> sono desolati il cielo e gli abitanti della terra.
<p>5 La terra è stata profanata dai suoi abitanti,<br/> perché hanno trasgredito le leggi,<br/> hanno disobbedito al decreto,<br/> hanno infranto l’alleanza eterna.
<p>6 Per questo la maledizione divora la terra,<br/> i suoi abitanti ne scontano la pena;<br/> per questo si consumano gli abitanti della terra<br/> e sono rimasti solo pochi uomini.
<p>7 Lugubre è il mosto la vigna languisce,<br/> gemono tutti i cuori festanti.
<p>8 è cessata la gioia dei tamburelli,<br/> è finito il chiasso dei gaudenti,<br/> è cessata la gioia della cetra.
<p>9 Non si beve più il vino tra i canti,<br/> la bevanda inebriante è amara per chi la beve.
<p>10 è distrutta la città del nulla,<br/> è chiuso l’ingresso di ogni casa.
<p>11 Per le strade si lamentano perché non c’è vino;<br/> ogni gioia è scomparsa,<br/> se ne è andata la letizia dalla terra.
<p>12 Nella città è rimasta la desolazione;<br/> la porta è stata abbattuta a pezzi.
<p>13 Perché così accadrà nel centro della terra,<br/> in mezzo ai popoli,<br/> come quando si bacchiano le olive,<br/> come quando si racimola finita la vendemmia.
<p>14 Quelli alzeranno la voce,<br/> canteranno alla maestà del Signore.<br/> Acclameranno gioiosamente dal mare:
<p>15 «Voi in oriente glorificate il Signore,<br/> nelle isole del mare il nome del Signore Dio d’Israele».
<p>16 Dagli angoli estremi della terra abbiamo udito il canto:<br/> «Gloria al giusto».<br/> Ma io dico: «Guai a me!<br/> Guai a me! Ohimè!».<br/> I perfidi agiscono perfidamente,<br/> i perfidi operano con perfidia.
<p>17 Terrore fossa e laccio<br/> ti sovrastano o abitante della terra.
<p>18 Avverrà che chi fugge al grido di terrore<br/> cadrà nella fossa,<br/> chi risale dalla fossa<br/> sarà preso nel laccio,<br/> poiché cateratte dall’alto si aprono<br/> e si scuotono le fondamenta della terra.
<p>19 A pezzi andrà la terra,<br/> in frantumi si ridurrà la terra,<br/> rovinosamente crollerà la terra.
<p>20 La terra barcollerà come un ubriaco,<br/> vacillerà come una tenda;<br/> peserà su di essa la sua iniquità,<br/> cadrà e non si rialzerà.
<p>21 Avverrà che in quel giorno il Signore punirà<br/> in alto l’esercito di lassù <br/> e in terra i re della terra.
<p>22 Saranno senza scampo incarcerati,<br/> come un prigioniero in una prigione sotterranea,<br/> saranno rinchiusi in un carcere<br/> e dopo lungo tempo saranno puniti.
<p>23 Arrossirà la luna,<br/> impallidirà il sole,<br/> perché il Signore degli eserciti regna<br/> sul monte Sion e a Gerusalemme,<br/> e davanti ai suoi anziani risplende la sua gloria.
<h4>25</h4>
<p>1 Signore tu sei il mio Dio;<br/> voglio esaltarti e lodare il tuo nome,<br/> perché hai eseguito progetti meravigliosi,<br/> concepiti da lungo tempo fedeli e stabili.
<p>2 Poiché hai trasformato la città in un mucchio di sassi,<br/> la cittadella fortificata in una rovina,<br/> la fortezza degli stranieri non è più una città,<br/> non si ricostruirà mai più .
<p>3 Per questo ti glorifica un popolo forte,<br/> la città di nazioni possenti ti venera.
<p>4 Perché tu sei sostegno al misero,<br/> sostegno al povero nella sua angoscia,<br/> riparo dalla tempesta ombra contro il caldo;<br/> poiché lo sbuffo dei tiranni è come pioggia che rimbalza sul muro,
<p>5 come arsura in terra arida il clamore degli stranieri.<br/> Tu mitighi l’arsura con l’ombra di una nube,<br/> l’inno dei tiranni si spegne.
<p>6 Preparerà il Signore degli eserciti<br/> per tutti i popoli su questo monte,<br/> un banchetto di grasse vivande,<br/> un banchetto di vini eccellenti,<br/> di cibi succulenti di vini raffinati.
<p>7 Egli strapperà su questo monte<br/> il velo che copriva la faccia di tutti i popoli<br/> e la coltre distesa su tutte le nazioni.
<p>8 Eliminerà la morte per sempre.<br/> Il Signore Dio asciugherà le lacrime su ogni volto,<br/> l’ignominia del suo popolo<br/> farà scomparire da tutta la terra,<br/> poiché il Signore ha parlato.
<p>9 E si dirà in quel giorno: «Ecco il nostro Dio;<br/> in lui abbiamo sperato perché ci salvasse.<br/> Questi è il Signore in cui abbiamo sperato;<br/> rallegriamoci esultiamo per la sua salvezza,
<p>10 poiché la mano del Signore si poserà su questo monte».<br/> Moab invece sarà calpestato al suolo,<br/> come si pesta la paglia nel letamaio.
<p>11 Là esso stenderà le mani,<br/> come le distende il nuotatore per nuotare;<br/> ma il Signore abbasserà la sua superbia,<br/> nonostante l’annaspare delle sue mani.
<p>12 L’eccelsa fortezza delle tue mura<br/> egli abbatterà e demolirà,<br/> la raderà al suolo.
<h4>26</h4>
<p>1 In quel giorno si canterà questo canto nella terra di Giuda:<br/> «Abbiamo una città forte;<br/> mura e bastioni egli ha posto a salvezza.
<p>2 Aprite le porte:<br/> entri una nazione giusta,<br/> che si mantiene fedele.
<p>3 La sua volontà è salda;<br/> tu le assicurerai la pace,<br/> pace perché in te confida.
<p>4 Confidate nel Signore sempre,<br/> perché il Signore è una roccia eterna,
<p>5 perché egli ha abbattuto<br/> coloro che abitavano in alto,<br/> ha rovesciato la città eccelsa,<br/> l’ha rovesciata fino a terra,<br/> l’ha rasa al suolo.
<p>6 I piedi la calpestano:<br/> sono i piedi degli oppressi,<br/> i passi dei poveri».
<p>7 Il sentiero del giusto è diritto,<br/> il cammino del giusto tu rendi piano.
<p>8 Sì sul sentiero dei tuoi giudizi,<br/> Signore noi speriamo in te;<br/> al tuo nome e al tuo ricordo<br/> si volge tutto il nostro desiderio.
<p>9 Di notte anela a te l’anima mia,<br/> al mattino dentro di me il mio spirito ti cerca,<br/> perché quando eserciti i tuoi giudizi sulla terra,<br/> imparano la giustizia gli abitanti del mondo.
<p>10 Si usi pure clemenza al malvagio:<br/> non imparerà la giustizia;<br/> sulla terra egli distorce le cose diritte<br/> e non guarda alla maestà del Signore.
<p>11 Signore si era alzata la tua mano,<br/> ma essi non la videro.<br/> Vedranno arrossendo il tuo amore geloso per il popolo,<br/> e il fuoco preparato per i tuoi nemici li divorerà.
<p>12 Signore ci concederai la pace,<br/> perché tutte le nostre imprese tu compi per noi.
<p>13 Signore nostro Dio altri padroni,<br/> diversi da te ci hanno dominato,<br/> ma noi te soltanto il tuo nome invocheremo.
<p>14 I morti non vivranno più ,<br/> le ombre non risorgeranno;<br/> poiché tu li hai puniti e distrutti,<br/> hai fatto svanire ogni loro ricordo.
<p>15 Hai fatto crescere la nazione Signore,<br/> hai fatto crescere la nazione ti sei glorificato,<br/> hai dilatato tutti i confini della terra.
<p>16 Signore nella tribolazione ti hanno cercato;<br/> a te hanno gridato nella prova che è la tua correzione per loro.
<p>17 Come una donna incinta che sta per partorire<br/> si contorce e grida nei dolori,<br/> così siamo stati noi di fronte a te Signore.
<p>18 Abbiamo concepito,<br/> abbiamo sentito i dolori<br/> quasi dovessimo partorire:<br/> era solo vento;<br/> non abbiamo portato salvezza alla terra<br/> e non sono nati abitanti nel mondo.
<p>19 Ma di nuovo vivranno i tuoi morti.<br/> I miei cadaveri risorgeranno!<br/> Svegliatevi ed esultate<br/> voi che giacete nella polvere.<br/> Sì la tua rugiada è rugiada luminosa,<br/> la terra darà alla luce le ombre.
<p>20 Va’ popolo mio entra nelle tue stanze<br/> e chiudi la porta dietro di te.<br/> Nasconditi per un momento,<br/> finché non sia passato lo sdegno.
<p>21 Perché ecco il Signore esce dalla sua dimora<br/> per punire le offese fatte a lui dagli abitanti della terra;<br/> la terra ributterà fuori il sangue assorbito<br/> e più non coprirà i suoi cadaveri.
<h4>27</h4>
<p>1 In quel giorno il Signore punirà<br/> con la spada dura grande e forte,<br/> il Leviatàn serpente guizzante,<br/> il Leviatàn serpente tortuoso,<br/> e ucciderà il drago che sta nel mare.
<p>2 In quel giorno la vigna sarà deliziosa:<br/> cantàtela!
<p>3 Io il Signore ne sono il guardiano,<br/> a ogni istante la irrigo;<br/> per timore che la si danneggi,<br/> ne ho cura notte e giorno.
<p>4 Io non sono in collera.<br/> Vi fossero rovi e pruni,<br/> muoverei loro guerra,<br/> li brucerei tutti insieme.
<p>5 Oppure si afferri alla mia protezione,<br/> faccia la pace con me,<br/> con me faccia la pace!
<p>6 Nei giorni che verranno Giacobbe metterà radici,<br/> Israele fiorirà e germoglierà,<br/> riempirà il mondo di frutti.
<p>7 Lo ha percosso quanto lo percosse il suo percussore?<br/> Oppure fu da lui ucciso come lo furono i suoi uccisori?
<p>8 Egli è entrato in contesa con lui cacciandolo via respingendolo,<br/> lo ha rimosso con il suo soffio impetuoso,<br/> come quando tira il vento d’oriente!
<p>9 Proprio così sarà espiata l’iniquità di Giacobbe<br/> e questo sarà tutto il frutto per la rimozione del suo peccato:<br/> mentre egli ridurrà tutte le pietre dell’altare<br/> come si fa delle pietre che si polverizzano per la calce,<br/> non erigeranno più pali sacri né altari per l’incenso.
<p>10 La fortezza è divenuta desolata,<br/> un luogo spopolato e abbandonato come un deserto;<br/> vi pascola il vitello vi si sdraia e ne bruca gli arbusti.
<p>11 I suoi rami seccandosi si spezzeranno;<br/> le donne verranno ad accendervi il fuoco.<br/> Certo si tratta di un popolo privo d’intelligenza;<br/> per questo non ne avrà pietà chi lo ha creato<br/> né chi lo ha formato ne avrà compassione.
<p>12 Avverrà che in quel giorno,<br/> il Signore batterà le spighe,<br/> dal Fiume al torrente d’Egitto,<br/> e voi sarete raccolti uno a uno Israeliti.
<p>13 Avverrà che in quel giorno suonerà il grande corno,<br/> verranno gli sperduti nella terra d’Assiria<br/> e i dispersi nella terra d’Egitto.<br/> Essi si prostreranno al Signore<br/> sul monte santo a Gerusalemme.
<h4>28</h4>
<p>1 Guai alla corona superba degli ubriachi di èfraim,<br/> al fiore caduco suo splendido ornamento,<br/> che domina la fertile valle o storditi dal vino!
<p>2 Ecco inviato dal Signore un uomo potente e forte,<br/> come nembo di grandine come turbine rovinoso,<br/> come nembo di acque torrenziali e impetuose,<br/> getta tutto a terra con violenza.
<p>3 Dai piedi verrà calpestata<br/> la corona degli ubriachi di èfraim.
<p>4 E avverrà al fiore caduco al suo splendido ornamento,<br/> che domina la valle fertile,<br/> come a un fico primaticcio prima dell’estate:<br/> uno lo vede e lo mangia appena lo ha in mano.
<p>5 In quel giorno sarà il Signore degli eserciti<br/> una corona di gloria uno splendido diadema<br/> per il resto del suo popolo,
<p>6 ispiratore di giustizia per chi siede in tribunale,<br/> forza per chi respinge l’assalto alla porta.
<p>7 Anche costoro barcollano per il vino,<br/> vacillano per le bevande inebrianti.<br/> Sacerdoti e profeti barcollano<br/> per la bevanda inebriante,<br/> sono annebbiati dal vino;<br/> vacillano per le bevande inebrianti,<br/> s’ingannano mentre hanno visioni,<br/> traballano quando fanno da giudici.
<p>8 Tutte le tavole sono piene di fetido vomito;<br/> non c’è un posto pulito.
<p>9 «A chi vuole insegnare la scienza?<br/> A chi vuole far capire il messaggio?<br/> Ai bambini svezzati appena staccati dal seno?
<p>10 Sì: precetto su precetto precetto su precetto,<br/> norma su norma norma su norma,<br/> un po’ qui un po’ là».
<p>11 Con labbra balbettanti e in lingua straniera<br/> parlerà a questo popolo
<p>12 colui che aveva detto loro:<br/> «Ecco il riposo! Fate riposare lo stanco.<br/> Ecco il sollievo!». Ma non vollero udire.
<p>13 E sarà per loro la parola del Signore:<br/> «Precetto su precetto precetto su precetto,<br/> norma su norma norma su norma,<br/> un po’ qui un po’ là»,<br/> perché camminando cadano all’indietro,<br/> si producano fratture,<br/> siano presi e fatti prigionieri.
<p>14 Perciò ascoltate la parola del Signore,<br/> uomini arroganti,<br/> signori di questo popolo che sta a Gerusalemme.
<p>15 Voi dite: «Abbiamo concluso un’alleanza con la morte,<br/> e con gli inferi abbiamo fatto lega.<br/> Il flagello del distruttore quando passerà,<br/> non ci raggiungerà,<br/> perché ci siamo fatti della menzogna un rifugio<br/> e nella falsità ci siamo nascosti».
<p>16 Pertanto così dice il Signore Dio:<br/> «Ecco io pongo una pietra in Sion,<br/> una pietra scelta,<br/> angolare preziosa saldamente fondata:<br/> chi crede non si turberà.
<p>17 Io porrò il diritto come misura<br/> e la giustizia come una livella.<br/> La grandine spazzerà via il vostro rifugio fallace,<br/> le acque travolgeranno il vostro riparo.
<p>18 Sarà annullata la vostra alleanza con la morte;<br/> la vostra lega con gli inferi non reggerà.<br/> Quando passerà il flagello del distruttore,<br/> voi sarete una massa da lui calpestata.
<p>19 Ogni volta che passerà vi prenderà,<br/> poiché passerà ogni mattino,<br/> giorno e notte.<br/> E solo il terrore farà capire il messaggio».
<p>20 Troppo corto sarà il letto per distendersi,<br/> troppo stretta la coperta per avvolgersi.
<p>21 Poiché come sul monte Perasìm si leverà il Signore;<br/> come nella valle di Gàbaon si adirerà<br/> per compiere l’opera la sua opera singolare,<br/> e per eseguire il lavoro il suo lavoro inconsueto.
<p>22 Ora cessate di agire con arroganza<br/> perché non si stringano di più le vostre catene,<br/> perché un decreto di rovina io ho udito,<br/> da parte del Signore Dio degli eserciti,<br/> riguardo a tutta la terra.
<p>23 Porgete l’orecchio e ascoltate la mia voce,<br/> fate attenzione e sentite le mie parole.
<p>24 Forse tutti i giorni l’aratore ara per seminare,<br/> rompe e sarchia la terra?
<p>25 Forse non ne spiana la superficie,<br/> non vi semina l’anéto e non vi sparge il cumìno?<br/> E non vi pone grano miglio e orzo<br/> e spelta lungo i confini?
<p>26 Gli insegna la regola<br/> e lo ammaestra il suo Dio.
<p>27 Certo l’anèto non si batte con il tribbio,<br/> né si fa girare sul cumìno il rullo,<br/> ma con il bastone si batte l’anèto<br/> e con la verga il cumìno.
<p>28 Il frumento vien forse schiacciato?<br/> Certo non lo si pesta senza fine,<br/> ma vi fanno passare sopra il rullo<br/> e le bestie senza schiacciarlo.
<p>29 Anche questo proviene<br/> dal Signore degli eserciti:<br/> egli si mostra mirabile nei suoi disegni,<br/> grande nella sua sapienza.
<h4>29</h4>
<p>1 Guai ad Arièl ad Arièl,<br/> città dove si accampò Davide!<br/> Aggiungete anno ad anno,<br/> si avvicendino i cicli festivi.
<p>2 Io metterò alle strette Arièl,<br/> ci saranno gemiti e lamenti.<br/> Sarà per me come Arièl:
<p>3 io mi accamperò tutt’intorno contro di te<br/> e ti circonderò di trincee,<br/> innalzerò contro di te un vallo.
<p>4 Allora prostrata parlerai dalla terra,<br/> e dalla polvere saliranno le tue parole;<br/> sembrerà di un fantasma la tua voce dalla terra,<br/> e dalla polvere la tua parola risuonerà come bisbiglio.
<p>5 Sarà come polvere fine la massa dei tuoi nemici<br/> e come pula dispersa la massa dei tuoi tiranni.<br/> Ma d’improvviso subito,
<p>6 dal Signore degli eserciti sarai visitata<br/> con tuoni rimbombi e rumore assordante,<br/> con uragano e tempesta e fiamma di fuoco divoratore.
<p>7 E sarà come un sogno,<br/> come una visione notturna,<br/> la massa di tutte le nazioni<br/> che marciano contro Arièl,<br/> di quanti l’attaccano<br/> e la stringono d’assedio.
<p>8 Avverrà come quando un affamato sogna di mangiare,<br/> ma si sveglia con lo stomaco vuoto,<br/> e come quando un assetato sogna di bere,<br/> ma si sveglia stanco e con la gola riarsa:<br/> così succederà alla massa di tutte le nazioni<br/> che marciano contro il monte Sion.
<p>9 Fermatevi e stupitevi,<br/> accecatevi e rimanete ciechi;<br/> ubriacatevi ma non di vino,<br/> barcollate ma non per effetto di bevande inebrianti.
<p>10 Poiché il Signore ha versato su di voi<br/> uno spirito di torpore,<br/> ha chiuso i vostri occhi cioè i profeti,<br/> e ha velato i vostri capi cioè i veggenti.
<p>11 Per voi ogni visione sarà come le parole di un libro sigillato: si dà a uno che sappia leggere dicendogli: «Per favore leggilo» ma quegli risponde: «Non posso perché è sigillato».
<p>12 Oppure si dà il libro a chi non sa leggere dicendogli: «Per favore leggilo» ma quegli risponde: «Non so leggere».
<p>13 Dice il Signore: «Poiché questo popolo<br/> si avvicina a me solo con la sua bocca<br/> e mi onora con le sue labbra,<br/> mentre il suo cuore è lontano da me<br/> e la venerazione che ha verso di me<br/> è un imparaticcio di precetti umani,
<p>14 perciò eccomi continuerò<br/> a operare meraviglie e prodigi con questo popolo;<br/> perirà la sapienza dei suoi sapienti<br/> e si eclisserà l’intelligenza dei suoi intelligenti».
<p>15 Guai a quanti vogliono sottrarsi alla vista del Signore<br/> per dissimulare i loro piani,<br/> a coloro che agiscono nelle tenebre dicendo:<br/> «Chi ci vede? Chi ci conosce?».
<p>16 Che perversità! Forse che il vasaio<br/> è stimato pari alla creta?<br/> Un oggetto può dire del suo autore:<br/> «Non mi ha fatto lui»?<br/> E un vaso può dire del vasaio: «Non capisce»?
<p>17 Certo ancora un po’<br/> e il Libano si cambierà in un frutteto<br/> e il frutteto sarà considerato una selva.
<p>18 Udranno in quel giorno i sordi le parole del libro;<br/> liberati dall’oscurità e dalle tenebre,<br/> gli occhi dei ciechi vedranno.
<p>19 Gli umili si rallegreranno di nuovo nel Signore,<br/> i più poveri gioiranno nel Santo d’Israele.
<p>20 Perché il tiranno non sarà più sparirà l’arrogante,<br/> saranno eliminati quanti tramano iniquità,
<p>21 quanti con la parola rendono colpevoli gli altri,<br/> quanti alla porta tendono tranelli al giudice<br/> e rovinano il giusto per un nulla.
<p>22 Pertanto dice alla casa di Giacobbe il Signore,<br/> che riscattò Abramo:<br/> «D’ora in poi Giacobbe non dovrà più arrossire,<br/> il suo viso non impallidirà più ,
<p>23 poiché vedendo i suoi figli l’opera delle mie mani tra loro,<br/> santificheranno il mio nome,<br/> santificheranno il Santo di Giacobbe<br/> e temeranno il Dio d’Israele.
<p>24 Gli spiriti traviati apprenderanno la sapienza,<br/> quelli che mormorano impareranno la lezione».
<h4>30</h4>
<p>1 Guai a voi figli ribelli<br/> - oracolo del Signore -<br/> che fate progetti senza di me,<br/> vi legate con alleanze che io non ho ispirato,<br/> così da aggiungere peccato a peccato.
<p>2 Siete partiti per scendere in Egitto<br/> senza consultarmi,<br/> per mettervi sotto la protezione del faraone<br/> e per ripararvi all’ombra dell’Egitto.
<p>3 La protezione del faraone sarà la vostra vergogna<br/> e il riparo all’ombra dell’Egitto la vostra confusione.
<p>4 Quando i suoi capi saranno giunti a Tanis<br/> e i messaggeri avranno raggiunto Canes,
<p>5 tutti saranno delusi di un popolo che è inutile,<br/> che non porterà loro né aiuto né vantaggio,<br/> ma solo confusione e ignominia.
<p>6 Oracolo sulle bestie del Negheb.<br/> In una terra di angoscia e di miseria,<br/> della leonessa e del leone che ruggisce,<br/> di aspidi e draghi volanti,<br/> essi portano le loro ricchezze sul dorso di asini,<br/> i loro tesori sulla gobba di cammelli<br/> a un popolo che non giova a nulla.
<p>7 Vano e inutile è l’aiuto dell’Egitto;<br/> per questo lo chiamo «Raab l’ozioso».
<p>8 Su vieni scrivi questo su una tavoletta davanti a loro,<br/> incidilo sopra un documento,<br/> perché resti per il futuro<br/> in testimonianza perenne.
<p>9 Poiché questo è un popolo ribelle.<br/> Sono figli bugiardi,<br/> figli che non vogliono ascoltare la legge del Signore.
<p>10 Essi dicono ai veggenti: «Non abbiate visioni»<br/> e ai profeti: «Non fateci profezie sincere,<br/> diteci cose piacevoli profetateci illusioni!
<p>11 Scostatevi dalla retta via uscite dal sentiero,<br/> toglieteci dalla vista il Santo d’Israele».
<p>12 Pertanto dice il Santo d’Israele:<br/> «Poiché voi rigettate questa parola<br/> e confidate nella vessazione dei deboli e nella perfidia,<br/> ponendole a vostro sostegno,
<p>13 ebbene questa colpa diventerà per voi<br/> come una breccia che minaccia di crollare,<br/> che sporge su un alto muro,<br/> il cui crollo avviene in un attimo improvvisamente,
<p>14 e s’infrange come un vaso di creta,<br/> frantumato senza misericordia,<br/> così che non si trova tra i suoi frantumi<br/> neppure un coccio<br/> con cui si possa prendere fuoco dal braciere<br/> o attingere acqua dalla cisterna».
<p>15 Poiché così dice il Signore Dio il Santo d’Israele:<br/> «Nella conversione e nella calma sta la vostra salvezza,<br/> nell’abbandono confidente sta la vostra forza».<br/> Ma voi non avete voluto,
<p>16 anzi avete detto: «No noi fuggiremo su cavalli».<br/> Ebbene fuggite!<br/> «Cavalcheremo su destrieri veloci».<br/> Ebbene più veloci saranno i vostri inseguitori.
<p>17 Mille saranno come uno solo di fronte alla minaccia di un altro,<br/> per la minaccia di cinque vi darete alla fuga,<br/> finché resti di voi qualcosa<br/> come un palo sulla cima di un monte<br/> e come un’asta sopra una collina.
<p>18 Eppure il Signore aspetta con fiducia per farvi grazia,<br/> per questo sorge per avere pietà di voi,<br/> perché un Dio giusto è il Signore;<br/> beati coloro che sperano in lui.
<p>19 Popolo di Sion che abiti a Gerusalemme,<br/> tu non dovrai più piangere.<br/> A un tuo grido di supplica ti farà grazia;<br/> appena udrà ti darà risposta.
<p>20 Anche se il Signore ti darà il pane dell’afflizione<br/> e l’acqua della tribolazione,<br/> non si terrà più nascosto il tuo maestro;<br/> i tuoi occhi vedranno il tuo maestro,
<p>21 i tuoi orecchi sentiranno questa parola dietro di te:<br/> «Questa è la strada percorretela»,<br/> caso mai andiate a destra o a sinistra.
<p>22 Considererai cose immonde le tue immagini ricoperte d’argento;<br/> i tuoi idoli rivestiti d’oro getterai via come un oggetto immondo.<br/> «Fuori!» tu dirai loro.
<p>23 Allora egli concederà la pioggia per il seme<br/> che avrai seminato nel terreno,<br/> e anche il pane prodotto della terra sarà abbondante e sostanzioso;<br/> in quel giorno il tuo bestiame pascolerà su un vasto prato.
<p>24 I buoi e gli asini che lavorano la terra<br/> mangeranno biada saporita,<br/> ventilata con la pala e con il vaglio.
<p>25 Su ogni monte e su ogni colle elevato<br/> scorreranno canali e torrenti d’acqua<br/> nel giorno della grande strage,<br/> quando cadranno le torri.
<p>26 La luce della luna sarà come la luce del sole<br/> e la luce del sole sarà sette volte di più ,<br/> come la luce di sette giorni,<br/> quando il Signore curerà la piaga del suo popolo<br/> e guarirà le lividure prodotte dalle sue percosse.
<p>27 Ecco il nome del Signore venire da lontano,<br/> ardente è la sua ira e gravoso il suo divampare;<br/> le sue labbra traboccano sdegno,<br/> la sua lingua è come un fuoco divorante.
<p>28 Il suo soffio è come un torrente che straripa,<br/> che giunge fino al collo,<br/> per vagliare i popoli con il vaglio distruttore<br/> e per mettere alle mascelle dei popoli<br/> una briglia che porta a rovina.
<p>29 Voi innalzerete il vostro canto<br/> come nella notte in cui si celebra una festa;<br/> avrete la gioia nel cuore<br/> come chi parte al suono del flauto,<br/> per recarsi al monte del Signore,<br/> alla roccia d’Israele.
<p>30 Il Signore farà udire la sua voce maestosa<br/> e mostrerà come colpisce il suo braccio<br/> con ira ardente,<br/> in mezzo a un fuoco divorante,<br/> tra nembi tempesta e grandine furiosa.
<p>31 Poiché alla voce del Signore tremerà l’Assiria,<br/> quando il Signore percuoterà con la verga.
<p>32 Ogni colpo del bastone punitivo,<br/> che il Signore le farà piombare addosso,<br/> sarà accompagnato con tamburelli e cetre.<br/> Egli combatterà contro di essa con battaglie tumultuose.
<p>33 Il Tofet infatti è preparato da tempo:<br/> esso è pronto anche per il re.<br/> Profondo e largo è il rogo,<br/> fuoco e legna abbondano.<br/> Lo accenderà come torrente di zolfo,<br/> il soffio del Signore.
<h4>31</h4>
<p>1 Guai a quanti scendono in Egitto per cercare aiuto,<br/> e pongono la speranza nei cavalli,<br/> confidano nei carri perché numerosi<br/> e sulla cavalleria perché molto potente,<br/> senza guardare al Santo d’Israele<br/> e senza cercare il Signore.
<p>2 Eppure anch’egli è capace di mandare sciagure<br/> e non rinnega le sue parole.<br/> Egli si alzerà contro la razza dei malvagi<br/> e contro l’aiuto dei malfattori.
<p>3 L’Egiziano è un uomo e non un dio,<br/> i suoi cavalli sono carne e non spirito.<br/> Il Signore stenderà la sua mano:<br/> inciamperà chi porta aiuto e cadrà chi è aiutato,<br/> tutti insieme periranno.
<p>4 Poiché così mi ha parlato il Signore:<br/> «Come per la sua preda<br/> ruggisce il leone o il leoncello,<br/> quando gli si raduna contro<br/> tutta la schiera dei pastori,<br/> e non teme le loro grida<br/> né si preoccupa del loro chiasso,<br/> così scenderà il Signore degli eserciti<br/> per combattere sul monte Sion e sulla sua collina.
<p>5 Come uccelli che volano,<br/> così il Signore degli eserciti proteggerà Gerusalemme;<br/> egli la proteggerà ed essa sarà salvata,<br/> la risparmierà ed essa sarà liberata».
<p>6 Ritornate Israeliti a colui al quale vi siete profondamente ribellati.
<p>7 In quel giorno ognuno rigetterà i suoi idoli d’argento e i suoi idoli d’oro lavoro delle vostre mani peccatrici.
<p>8 Cadrà l’Assiria sotto una spada che non è umana;<br/> una spada non umana la divorerà.<br/> Se essa sfugge alla spada,<br/> i suoi giovani guerrieri saranno ridotti in schiavitù .
<p>9 Essa abbandonerà per lo spavento la sua rocca<br/> e i suoi capi tremeranno per un’insegna.<br/> Oracolo del Signore che ha un fuoco a Sion<br/> e una fornace a Gerusalemme.
<h4>32</h4>
<p>1 Ecco un re regnerà secondo giustizia<br/> e i prìncipi governeranno secondo il diritto.
<p>2 Ognuno sarà come un riparo contro il vento<br/> e un rifugio contro l’acquazzone,<br/> come canali d’acqua in una steppa,<br/> come l’ombra di una grande roccia su arida terra.
<p>3 Non saranno più accecati gli occhi di chi vede<br/> e gli orecchi di chi sente staranno attenti.
<p>4  Gli animi volubili si applicheranno a comprendere<br/> e la lingua dei balbuzienti parlerà<br/> spedita e con chiarezza.
<p>5 L’abietto non sarà più chiamato nobile<br/> né l’imbroglione sarà detto gentiluomo,
<p>6 poiché l’abietto fa discorsi abietti<br/> e il suo cuore trama iniquità,<br/> per commettere empietà<br/> e proferire errori intorno al Signore,<br/> per lasciare vuoto lo stomaco dell’affamato<br/> e far mancare la bevanda all’assetato.
<p>7 L’imbroglione - iniqui sono i suoi imbrogli -<br/> macchina scelleratezze<br/> per rovinare gli oppressi con parole menzognere,<br/> anche quando il povero può provare il suo diritto.
<p>8 Il nobile invece si propone nobili disegni<br/> e s’impegna a compiere nobili cose.
<p>9 Donne spensierate ascoltate bene la mia voce;<br/> figlie baldanzose porgete l’orecchio alle mie parole.
<p>10 Fra un anno e qualche giorno<br/> voi tremerete o baldanzose,<br/> perché finita la vendemmia,<br/> non ci sarà più raccolto.
<p>11 Temete o spensierate;<br/> tremate o baldanzose,<br/> deponete le vesti spogliatevi,<br/> cingetevi i fianchi di sacco.
<p>12 Battetevi il petto per le campagne amene,<br/> per i fertili vigneti,
<p>13 per la terra del mio popolo,<br/> nella quale cresceranno spine e pruni,<br/> per tutte le case in gioia per la città gaudente;
<p>14 poiché il palazzo sarà abbandonato,<br/> la città rumorosa sarà deserta,<br/> l’Ofel e il torrione diventeranno caverne per sempre,<br/> gioia degli asini selvatici pascolo di mandrie.
<p>15 Ma infine in noi sarà infuso uno spirito dall’alto;<br/> allora il deserto diventerà un giardino<br/> e il giardino sarà considerato una selva.
<p>16 Nel deserto prenderà dimora il diritto<br/> e la giustizia regnerà nel giardino.
<p>17 Praticare la giustizia darà pace,<br/> onorare la giustizia darà tranquillità e sicurezza per sempre.
<p>18 Il mio popolo abiterà in una dimora di pace,<br/> in abitazioni tranquille,<br/> in luoghi sicuri,
<p>19 anche se la selva cadrà<br/> e la città sarà sprofondata.
<p>20 Beati voi! Seminerete in riva a tutti i ruscelli<br/> e lascerete in libertà buoi e asini.
<h4>33</h4>
<p>1 Guai a te che devasti e non sei stato devastato,<br/> che saccheggi e non sei stato saccheggiato:<br/> sarai devastato quando avrai finito di devastare,<br/> ti saccheggeranno quando avrai finito di saccheggiare.
<p>2 Pietà di noi Signore in te speriamo;<br/> sii il nostro braccio ogni mattina,<br/> nostra salvezza nel tempo dell’angoscia.
<p>3 Alla voce del tuo fragore fuggono i popoli,<br/> quando t’innalzi si disperdono le nazioni.
<p>4 Si ammucchia la preda come si ammucchiano le cavallette,<br/> ci si precipita sopra come si precipitano le locuste.
<p>5 Eccelso è il Signore perché abita in alto;<br/> egli riempie Sion di diritto e di giustizia.
<p>6 C’è sicurezza nei tuoi giorni,<br/> sapienza e conoscenza sono ricchezze che salvano;<br/> il timore del Signore è il suo tesoro.
<p>7 Ecco gli araldi gridano di fuori,<br/> piangono amaramente i messaggeri di pace.
<p>8 Sono deserte le strade,<br/> non c’è chi passi per la via.<br/> è stata infranta l’alleanza,<br/> sono stati respinti i testimoni,<br/> non si è avuto riguardo per nessuno.
<p>9 La terra è in lutto è piena di squallore,<br/> si scolora il Libano e sfiorisce;<br/> la pianura di Saron è simile a una steppa,<br/> sono brulli i monti di Basan e il Carmelo.
<p>10 «Ora mi alzerò - dice il Signore -,<br/> ora mi innalzerò ora mi esalterò.
<p>11 Avete concepito fieno partorirete paglia;<br/> il vostro soffio è un fuoco: vi divorerà.
<p>12 I popoli saranno fornaci per calce,<br/> spini tagliati da bruciare nel fuoco.
<p>13 Ascoltate voi lontani quanto ho fatto,<br/> riconoscete voi vicini qual è la mia forza».
<p>14 A Sion hanno paura i peccatori,<br/> uno spavento si è impadronito dei malvagi.<br/> Chi di noi può abitare presso un fuoco divorante?<br/> Chi di noi può abitare tra fiamme perenni?
<p>15 Colui che cammina nella giustizia e parla con lealtà,<br/> che rifiuta un guadagno frutto di oppressione,<br/> scuote le mani per non prendere doni di corruzione,<br/> si tura le orecchie per non ascoltare proposte sanguinarie<br/> e chiude gli occhi per non essere attratto dal male:
<p>16 costui abiterà in alto,<br/> fortezze sulle rocce saranno il suo rifugio,<br/> gli sarà dato il pane avrà l’acqua assicurata.
<p>17 I tuoi occhi vedranno un re nel suo splendore,<br/> contempleranno una terra sconfinata.
<p>18 Il tuo cuore mediterà con terrore:<br/> «Dov’è colui che registra?<br/> Dov’è colui che pesa il denaro?<br/> Dov’è colui che ispeziona le torri?».
<p>19 Non vedrai più quel popolo insolente,<br/> popolo dal linguaggio oscuro incomprensibile,<br/> dalla lingua barbara che non si capisce.
<p>20 Guarda Sion,<br/> la città delle nostre feste!<br/> I tuoi occhi vedranno Gerusalemme,<br/> dimora tranquilla tenda che non sarà più rimossa,<br/> i suoi paletti non saranno divelti,<br/> nessuna delle sue cordicelle sarà strappata.
<p>21 Ma è là che è potente il Signore per noi,<br/> regione di fiumi e larghi canali;<br/> non ci passerà nave a remi<br/> né l’attraverserà naviglio potente.
<p>22 Poiché il Signore è nostro giudice,<br/> il Signore è nostro legislatore,<br/> il Signore è nostro re:<br/> egli ci salverà.
<p>23 Sono allentate le sue corde,<br/> non tengono più l’albero diritto,<br/> non spiegano più le vele.<br/> Allora sarà divisa in grande abbondanza<br/> la preda della rapina.<br/> Gli zoppi faranno un ricco bottino.
<p>24 Nessuno degli abitanti dirà:<br/> «Io sono malato».<br/> Il popolo che vi dimora<br/> è stato assolto dalle sue colpe.
<h4>34</h4>
<p>1 Avvicinatevi nazioni per udire,<br/> e voi popoli prestate ascolto;<br/> ascolti la terra e quanti vi abitano,<br/> il mondo e quanto produce!
<p>2 Poiché il Signore è adirato contro tutte le nazioni<br/> ed è sdegnato contro tutti i loro eserciti;<br/> li ha votati allo sterminio li ha destinati al massacro.
<p>3 I loro uccisi sono gettati via,<br/> si diffonde il fetore dei loro cadaveri;<br/> grondano i monti del loro sangue.
<p>4 Tutto l’esercito celeste si dissolve,<br/> i cieli si arrotolano come un libro,<br/> tutto il loro esercito cade<br/> come cade il pampino dalla vite,<br/> la foglia avvizzita dal fico.
<p>5 Poiché nel cielo si è inebriata la mia spada,<br/> ecco si abbatte su Edom,<br/> sul popolo che io stermino per fare giustizia.
<p>6 La spada del Signore è piena di sangue,<br/> è imbrattata di grasso,<br/> del sangue di agnelli e di capri,<br/> delle viscere grasse dei montoni,<br/> perché si compie un sacrificio al Signore a Bosra,<br/> un grande massacro nella terra di Edom.
<p>7 Cadono bisonti insieme con essi,<br/> giovenchi insieme con tori.<br/> La loro terra s’imbeve di sangue,<br/> la loro polvere s’impingua di grasso.
<p>8 Poiché è il giorno della vendetta del Signore,<br/> l’anno della retribuzione per la causa di Sion.
<p>9 I torrenti di quella terra si cambieranno in pece,<br/> la sua polvere in zolfo,<br/> la sua terra diventerà pece ardente.
<p>10 Non si spegnerà né di giorno né di notte,<br/> sempre salirà il suo fumo;<br/> per tutte le generazioni resterà deserta,<br/> mai più alcuno vi passerà.
<p>11 Ne prenderanno possesso il gufo e la civetta,<br/> l’ibis e il corvo vi faranno dimora.<br/> Egli stenderà su di essa la misura del vuoto<br/> e la livella del nulla.
<p>12 Non ci saranno più i suoi nobili,<br/> non si proclameranno più re,<br/> tutti i suoi prìncipi saranno ridotti a nulla.
<p>13 Nei suoi palazzi cresceranno le spine,<br/> ortiche e cardi sulle sue fortezze;<br/> diventerà una tana di sciacalli,<br/> recinto per gli struzzi.
<p>14 Bestie selvatiche si incontreranno con iene,<br/> i sàtiri si chiameranno l’un l’altro;<br/> là si poserà anche Lilit<br/> e vi troverà tranquilla dimora.
<p>15 Vi si anniderà il serpente vi deporrà le uova,<br/> le farà dischiudere e raccoglierà piccoli alla sua ombra;<br/> vi si raduneranno anche gli sparvieri,<br/> l’uno in cerca dell’altro.
<p>16 Cercate nel libro del Signore e leggete:<br/> nessuno di essi vi manca,<br/> l’uno non deve attendere l’altro,<br/> poiché la bocca del Signore lo ha comandato<br/> e il suo spirito li raduna.
<p>17 Egli ha gettato per loro la sorte,<br/> la sua mano ha diviso per loro la terra con la corda:<br/> la possederanno per sempre,<br/> la abiteranno di generazione in generazione.
<h4>35</h4>
<p>1 Si rallegrino il deserto e la terra arida,<br/> esulti e fiorisca la steppa.<br/> Come fiore di narciso
<p>2 fiorisca;<br/> sì canti con gioia e con giubilo.<br/> Le è data la gloria del Libano,<br/> lo splendore del Carmelo e di Saron.<br/> Essi vedranno la gloria del Signore,<br/> la magnificenza del nostro Dio.
<p>3 Irrobustite le mani fiacche,<br/> rendete salde le ginocchia vacillanti.
<p>4 Dite agli smarriti di cuore:<br/> «Coraggio non temete!<br/> Ecco il vostro Dio,<br/> giunge la vendetta,<br/> la ricompensa divina.<br/> Egli viene a salvarvi».
<p>5 Allora si apriranno gli occhi dei ciechi<br/> e si schiuderanno gli orecchi dei sordi.
<p>6 Allora lo zoppo salterà come un cervo,<br/> griderà di gioia la lingua del muto,<br/> perché scaturiranno acque nel deserto,<br/> scorreranno torrenti nella steppa.
<p>7 La terra bruciata diventerà una palude,<br/> il suolo riarso sorgenti d’acqua.<br/> I luoghi dove si sdraiavano gli sciacalli<br/> diventeranno canneti e giuncaie.
<p>8 Ci sarà un sentiero e una strada<br/> e la chiameranno via santa;<br/> nessun impuro la percorrerà.<br/> Sarà una via che il suo popolo potrà percorrere<br/> e gli ignoranti non si smarriranno.
<p>9 Non ci sarà più il leone,<br/> nessuna bestia feroce la percorrerà o vi sosterà.<br/> Vi cammineranno i redenti.
<p>10 Su di essa ritorneranno i riscattati dal Signore<br/> e verranno in Sion con giubilo;<br/> felicità perenne splenderà sul loro capo;<br/> gioia e felicità li seguiranno<br/> e fuggiranno tristezza e pianto.
<h4>36</h4>
<p>1 Nell’anno quattordicesimo del re Ezechia Sennàcherib re d’Assiria salì contro tutte le città fortificate di Giuda e le prese.
<p>2 Il re d’Assiria mandò da Lachis a Gerusalemme dal re Ezechia il gran coppiere con una schiera numerosa. Egli si fermò presso il canale della piscina superiore che è nella via del campo del lavandaio.
<p>3 Gli andarono incontro Eliakìm figlio di Chelkia il maggiordomo Sebna lo scriba e Iòach figlio di Asaf l’archivista.
<p>4 Il gran coppiere disse loro: «Riferite a Ezechia: “Così dice il grande re il re d’Assiria: Che fiducia è quella nella quale confidi?
<p>5 Domando: forse che la sola parola delle labbra può essere di consiglio e di forza per la guerra? Ora in chi confidi per ribellarti a me?
<p>6 Ecco tu confidi su questo sostegno di canna spezzata che è l’Egitto che penetra nella mano forandola a chi vi si appoggia; tale è il faraone re d’Egitto per tutti coloro che confidano in lui.
<p>7 Se mi dici: Noi confidiamo nel Signore nostro Dio non è forse quello stesso del quale Ezechia eliminò le alture e gli altari, ordinando alla gente di Giuda e di Gerusalemme: Vi prostrerete solo davanti a questo altare?
<p>8 Ora fa’ una scommessa col mio signore re d’Assiria; io ti darò duemila cavalli se potrai mettere tuoi cavalieri su di essi.
<p>9 Come potrai far voltare indietro uno solo dei più piccoli servi del mio signore? Ma tu confidi nell’Egitto per i carri e i cavalieri!
<p>10 Ora non è forse secondo il volere del Signore che io sono salito contro questa terra per mandarla in rovina? Il Signore mi ha detto: Sali contro questa terra e mandala in rovina”».
<p>11 Eliakìm Sebna e Iòach risposero al gran coppiere: «Per favore parla ai tuoi servi in aramaico perché noi lo comprendiamo; non parlarci in giudaico: il popolo<br/> che è sulle mura ha orecchi per sentire».
<p>12 Il gran coppiere replicò: «Forse il mio signore mi ha inviato per pronunciare tali parole al tuo signore e a te e non piuttosto agli uomini che stanno sulle mura ridotti a mangiare i propri escrementi e a bere la propria urina con voi?».
<p>13 Il gran coppiere allora si alzò in piedi e gridò a gran voce in giudaico e disse: «Udite le parole del grande re del re d’Assiria.
<p>14 Così dice il re: “Non vi inganni Ezechia poiché non potrà liberarvi.
<p>15 Ezechia non vi induca a confidare nel Signore dicendo: Certo il Signore ci libererà questa città non sarà consegnata in mano al re d’Assiria”.
<p>16 Non ascoltate Ezechia poiché così dice il re d’Assiria: “Fate la pace con me e arrendetevi. Allora ognuno potrà mangiare i frutti della propria vigna e del proprio fico e ognuno potrà bere l’acqua della sua cisterna
<p>17 fino a quando io verrò per condurvi in una terra come la vostra terra di frumento e di mosto terra di pane e di vigne.
<p>18 Non vi inganni Ezechia dicendo: Il Signore ci libererà! Forse gli dèi delle nazioni sono riusciti a liberare ognuno la propria terra dalla mano del re d’Assiria?
<p>19 Dove sono gli dèi di Camat e di Arpad? Dove sono gli dèi di Sefarvàim? Hanno forse liberato Samaria dalla mia mano?
<p>20 Quali mai fra tutti gli dèi di quelle regioni hanno liberato la loro terra dalla mia mano perché il Signore possa liberare Gerusalemme dalla mia mano?”».
<p>21 Quelli tacquero e non gli risposero nulla perché l’ordine del re era: «Non rispondetegli».
<p>22 Eliakìm figlio di Chelkia il maggiordomo Sebna lo scriba e Iòach figlio di Asaf, l’archivista si presentarono a Ezechia con le vesti stracciate e gli riferirono le parole del gran coppiere.
<h4>37</h4>
<p>1 Quando udì il re Ezechia si stracciò le vesti si ricoprì di sacco e andò nel tempio del Signore.
<p>2 Quindi mandò Eliakìm il maggiordomo Sebna lo scriba e gli anziani dei sacerdoti ricoperti di sacco dal profeta Isaia figlio di Amoz,
<p>3 perché gli dicessero: «Così dice Ezechia: “Giorno di angoscia di castigo e di disonore è questo perché i bimbi stanno per nascere ma non c’è forza per partorire.
<p>4 Forse il Signore tuo Dio udrà le parole del gran coppiere che il re d’Assiria suo signore ha inviato per insultare il Dio vivente e lo castigherà per le parole che il Signore tuo Dio avrà udito. Innalza ora una preghiera per quel resto che ancora rimane”».
<p>5 Così i ministri del re Ezechia andarono da Isaia.
<p>6 Disse loro Isaia: «Riferite al vostro signore: “Così dice il Signore: Non temere per le parole che hai udito e con le quali i ministri del re d’Assiria mi hanno ingiuriato.
<p>7 Ecco io infonderò in lui uno spirito tale che egli appena udrà una notizia ritornerà nella sua terra e nella sua terra io lo farò cadere di spada”».
<p>8 Il gran coppiere ritornò ma trovò il re d’Assiria che combatteva contro Libna; infatti aveva udito che si era allontanato da Lachis
<p>9 avendo avuto riguardo a Tiraka re d’Etiopia questa notizia: «Ecco è uscito per combattere contro di te».<br/> Allora il re d’Assiria inviò di nuovo messaggeri a Ezechia dicendo:
<p>10 «Così direte a Ezechia re di Giuda: “Non ti illuda il tuo Dio in cui confidi dicendo: Gerusalemme non sarà consegnata in mano al re d’Assiria.
<p>11 Ecco tu sai quanto hanno fatto i re d’Assiria a tutti i territori votandoli allo sterminio. Soltanto tu ti salveresti?
<p>12 Gli dèi delle nazioni che i miei padri hanno devastato hanno forse salvato quelli di Gozan di Carran di Resef e i figli di Eden che erano a Telassàr?
<p>13 Dove sono il re di Camat e il re di Arpad e il re della città di Sefarvàim di Ena e di Ivva?”».
<p>14 Ezechia prese la lettera dalla mano dei messaggeri e la lesse poi salì al tempio del Signore l’aprì davanti al Signore
<p>15 e pregò davanti al Signore:
<p>16 «Signore degli eserciti Dio d’Israele che siedi sui cherubini tu solo sei Dio per tutti i regni della terra; tu hai fatto il cielo e la terra.
<p>17 Porgi Signore il tuo orecchio e ascolta; apri Signore i tuoi occhi e guarda. Ascolta tutte le parole che Sennàcherib ha mandato a dire per insultare il Dio vivente.
<p>18 è vero Signore i re d’Assiria hanno devastato le nazioni e la loro terra
<p>19 hanno gettato i loro dèi nel fuoco; quelli però non erano dèi ma solo opera di mani d’uomo legno e pietra: perciò li hanno distrutti.
<p>20 Ma ora Signore nostro Dio salvaci dalla sua mano perché sappiano tutti i regni della terra che tu solo sei il Signore».
<p>21 Allora Isaia figlio di Amoz mandò a dire a Ezechia: «Così dice il Signore Dio d’Israele: “Poiché tu mi hai pregato riguardo a Sennàcherib re d’Assiria,
<p>22 questa è la sentenza che il Signore ha pronunciato contro di lui:<br/> Ti disprezza ti deride<br/> la vergine figlia di Sion.<br/> Dietro a te scuote il capo<br/> la figlia di Gerusalemme.
<p>23 Chi hai insultato e ingiuriato?<br/> Contro chi hai alzato la voce<br/> e hai levato in alto i tuoi occhi?<br/> Contro il Santo d’Israele!
<p>24 Per mezzo dei tuoi ministri hai insultato il mio Signore<br/> e hai detto: Con la moltitudine dei miei carri<br/> sono salito in cima ai monti,<br/> sugli estremi gioghi del Libano:<br/> ne ho reciso i cedri più alti,<br/> i suoi cipressi migliori,<br/> sono penetrato nel suo angolo più remoto,<br/> nella sua foresta lussureggiante.
<p>25 Io ho scavato e bevuto le acque,<br/> ho fatto inaridire con la pianta dei miei piedi<br/> tutti i fiumi d’Egitto.
<p>26 Non l’hai forse udito?<br/> Da tempo ho preparato questo,<br/> da giorni remoti io l’ho progettato;<br/> ora lo eseguo.<br/> E sarai tu a ridurre in mucchi di rovine<br/> le città fortificate.
<p>27 I loro abitanti stremati di forza,<br/> erano atterriti e confusi,<br/> erano erba del campo,<br/> foglie verdi d’erbetta,<br/> erba di tetti grano riarso<br/> prima di diventare messe.
<p>28 Che tu ti sieda esca o rientri,<br/> io lo so.
<p>29 Poiché il tuo infuriarti contro di me<br/> e il tuo fare arrogante<br/> è salito ai miei orecchi,<br/> porrò il mio anello alle tue narici<br/> e il mio morso alle tue labbra;<br/> ti farò tornare per la strada<br/> per la quale sei venuto”.
<p>30 Questo sarà per te il segno:<br/> mangiate quest’anno il frutto dei semi caduti,<br/> nel secondo anno ciò che nasce da sé,<br/> nel terzo anno seminate e mietete,<br/> piantate vigne e mangiatene il frutto.
<p>31 Il residuo superstite della casa di Giuda<br/> continuerà a mettere radici in basso<br/> e a fruttificare in alto.
<p>32 Poiché da Gerusalemme uscirà un resto,<br/> dal monte Sion un residuo.<br/> Lo zelo del Signore degli eserciti farà questo.
<p>33 Pertanto così dice il Signore riguardo al re d’Assiria:<br/> “Non entrerà in questa città<br/> né vi lancerà una freccia,<br/> non l’affronterà con scudi<br/> e contro di essa non costruirà terrapieno.
<p>34 Ritornerà per la strada per cui è venuto;<br/> non entrerà in questa città.<br/> Oracolo del Signore:
<p>35 Proteggerò questa città per salvarla,<br/> per amore di me e di Davide mio servo”».
<p>36 Ora l’angelo del Signore uscì e colpì nell’accampamento degli Assiri centoottantacinquemila uomini. Quando i superstiti si alzarono al mattino ecco erano tutti cadaveri senza vita.
<p>37 Sennàcherib re d’Assiria levò le tende partì e fece ritorno a Ninive, dove rimase.
<p>38 Mentre si prostrava nel tempio di Nisroc suo dio i suoi figli Adrammèlec e Sarèser lo colpirono di spada mettendosi quindi al sicuro nella terra di Araràt. Al suo posto divenne re suo figlio Assarhàddon.
<h4>38</h4>
<p>1 In quei giorni Ezechia si ammalò mortalmente. Il profeta Isaia figlio di Amoz si recò da lui e gli disse: «Così dice il Signore: “Da’ disposizioni per la tua casa, perché tu morirai e non vivrai”».
<p>2 Ezechia allora voltò la faccia verso la parete e pregò il Signore
<p>3 dicendo: «Signore ricòrdati che ho camminato davanti a te con fedeltà e con cuore integro e ho compiuto ciò che è buono ai tuoi occhi». Ed Ezechia fece un gran pianto.
<p>4 Allora la parola del Signore fu rivolta a Isaia dicendo:
<p>5 «Va’ e riferisci a Ezechia: “Così dice il Signore Dio di Davide tuo padre: Ho udito la tua preghiera e ho visto le tue lacrime; ecco io aggiungerò ai tuoi giorni quindici anni.
<p>6 Libererò te e questa città dalla mano del re d’Assiria; proteggerò questa città”.
<p>7 Da parte del Signore questo ti sia come segno che il Signore manterrà questa promessa che ti ha fatto.
<p>8 Ecco io faccio tornare indietro di dieci gradi l’ombra sulla meridiana che è già scesa con il sole sull’orologio di Acaz». E il sole retrocesse di dieci gradi sulla scala che aveva disceso.
<p>9 Cantico di Ezechia re di Giuda quando si ammalò e guarì dalla malattia:
<p>10 «Io dicevo: “A metà dei miei giorni me ne vado,<br/> sono trattenuto alle porte degli inferi<br/> per il resto dei miei anni”.
<p>11 Dicevo: “Non vedrò più il Signore<br/> sulla terra dei viventi,<br/> non guarderò più nessuno<br/> fra gli abitanti del mondo.
<p>12 La mia dimora è stata divelta e gettata lontano da me,<br/> come una tenda di pastori.<br/> Come un tessitore hai arrotolato la mia vita,<br/> mi hai tagliato dalla trama.<br/> Dal giorno alla notte mi riduci all’estremo.
<p>13 Io ho gridato fino al mattino.<br/> Come un leone,<br/> così egli stritola tutte le mie ossa.<br/> Dal giorno alla notte mi riduci all’estremo.
<p>14 Come una rondine io pigolo,<br/> gemo come una colomba.<br/> Sono stanchi i miei occhi di guardare in alto.<br/> Signore io sono oppresso: proteggimi”.
<p>15 Che cosa dirò perché mi risponda,<br/> poiché è lui che agisce?<br/> Fuggirò per tutti i miei anni<br/> nell’amarezza dell’anima mia.
<p>16 Il Signore è su di loro: essi vivranno.<br/> Tutto ciò che è in loro<br/> è vita del suo spirito.<br/> Guariscimi e rendimi la vita.
<p>17 Ecco la mia amarezza si è trasformata in pace!<br/> Tu hai preservato la mia vita<br/> dalla fossa della distruzione,<br/> perché ti sei gettato dietro le spalle<br/> tutti i miei peccati.
<p>18 Perché non sono gli inferi a renderti grazie,<br/> né la morte a lodarti;<br/> quelli che scendono nella fossa<br/> non sperano nella tua fedeltà.
<p>19 Il vivente il vivente ti rende grazie,<br/> come io faccio quest’oggi.<br/> Il padre farà conoscere ai figli<br/> la tua fedeltà.
<p>20 Signore vieni a salvarmi,<br/> e noi canteremo con le nostre cetre<br/> tutti i giorni della nostra vita,<br/> nel tempio del Signore».
<p>21 Isaia disse: «Si vada a prendere un impiastro di fichi e si applichi sulla ferita così guarirà».
<p>22 Ezechia disse: «Qual è il segno che salirò al tempio del Signore?».
<h4>39</h4>
<p>1 In quel tempo Merodac-Baladàn figlio di Baladàn re di Babilonia mandò lettere e un dono a Ezechia perché aveva sentito che era stato malato ed era guarito.
<p>2 Ezechia ne fu molto lieto e mostrò agli inviati la stanza del tesoro l’argento e l’oro gli aromi e l’olio prezioso tutto il suo arsenale e quanto si trovava nei suoi magazzini; non ci fu nulla che Ezechia non mostrasse loro nella reggia e in tutto il suo regno.
<p>3 Allora il profeta Isaia si presentò al re Ezechia e gli domandò: «Che cosa hanno detto quegli uomini e da dove sono venuti a te?». Ezechia rispose: «Sono venuti a me da una regione lontana da Babilonia».
<p>4 Quegli soggiunse: «Che cosa hanno visto nella tua reggia?». Ezechia rispose: «Hanno visto quanto si trova nella mia reggia; non c’è nulla nei miei magazzini che io non abbia mostrato loro».
<p>5 Allora Isaia disse a Ezechia: «Ascolta la parola del Signore degli eserciti:
<p>6 Ecco, verranno giorni nei quali tutto ciò che si trova nella tua reggia e ciò che hanno accumulato i tuoi padri fino ad oggi sarà portato a Babilonia; non resterà nulla dice il Signore.
<p>7 Prenderanno i figli che da te saranno usciti e che tu avrai generato per farne eunuchi nella reggia di Babilonia».
<p>8 Ezechia disse a Isaia: «Buona è la parola del Signore che mi hai riferito». Egli pensava: «Per lo meno vi saranno pace e stabilità nei miei giorni».
<h4>40</h4>
<p>1 «Consolate consolate il mio popolo<br/> - dice il vostro Dio.
<p>2 Parlate al cuore di Gerusalemme<br/> e gridatele che la sua tribolazione è compiuta,<br/> la sua colpa è scontata,<br/> perché ha ricevuto dalla mano del Signore<br/> il doppio per tutti i suoi peccati».
<p>3 Una voce grida:<br/> «Nel deserto preparate la via al Signore,<br/> spianate nella steppa la strada per il nostro Dio.
<p>4 Ogni valle sia innalzata,<br/> ogni monte e ogni colle siano abbassati;<br/> il terreno accidentato si trasformi in piano<br/> e quello scosceso in vallata.
<p>5 Allora si rivelerà la gloria del Signore<br/> e tutti gli uomini insieme la vedranno,<br/> perché la bocca del Signore ha parlato».
<p>6 Una voce dice: «Grida»,<br/> e io rispondo: «Che cosa dovrò gridare?».<br/> Ogni uomo è come l’erba<br/> e tutta la sua grazia è come un fiore del campo.
<p>7 Secca l’erba il fiore appassisce<br/> quando soffia su di essi il vento del Signore.<br/> Veramente il popolo è come l’erba.
<p>8 Secca l’erba appassisce il fiore,<br/> ma la parola del nostro Dio dura per sempre.
<p>9 Sali su un alto monte,<br/> tu che annunci liete notizie a Sion!<br/> Alza la tua voce con forza,<br/> tu che annunci liete notizie a Gerusalemme.<br/> Alza la voce non temere;<br/> annuncia alle città di Giuda: «Ecco il vostro Dio!
<p>10 Ecco il Signore Dio viene con potenza,<br/> il suo braccio esercita il dominio.<br/> Ecco egli ha con sé il premio<br/> e la sua ricompensa lo precede.
<p>11 Come un pastore egli fa pascolare il gregge<br/> e con il suo braccio lo raduna;<br/> porta gli agnellini sul petto<br/> e conduce dolcemente le pecore madri».
<p>12 Chi ha misurato con il cavo della mano le acque del mare<br/> e ha calcolato l’estensione dei cieli con il palmo?<br/> Chi ha valutato con il moggio la polvere della terra<br/> e ha pesato con la stadera le montagne<br/> e i colli con la bilancia?
<p>13 Chi ha diretto lo spirito del Signore<br/> e come suo consigliere lo ha istruito?
<p>14 A chi ha chiesto di consigliarlo di istruirlo,<br/> di insegnargli il sentiero del diritto,<br/> di insegnargli la conoscenza<br/> e di fargli conoscere la via della prudenza?
<p>15 Ecco le nazioni sono come una goccia che cade da un secchio,<br/> contano come polvere sulla bilancia;<br/> ecco le isole pesano quanto un granello di sabbia.
<p>16 Il Libano non basterebbe per accendere il rogo,<br/> né le sue bestie per l’olocausto.
<p>17 Tutte le nazioni sono come un niente davanti a lui,<br/> come nulla e vuoto sono da lui ritenute.
<p>18 A chi potreste paragonare Dio<br/> e quale immagine mettergli a confronto?
<p>19 Il fabbro fonde l’idolo,<br/> l’orafo lo riveste d’oro,<br/> e fonde catenelle d’argento.
<p>20 Chi ha poco da offrire<br/> sceglie un legno che non marcisce;<br/> si cerca un artista abile,<br/> perché gli faccia una statua che non si muova.
<p>21 Non lo sapete forse? Non lo avete udito?<br/> Non vi fu forse annunciato dal principio?<br/> Non avete riflettuto sulle fondamenta della terra?
<p>22 Egli siede sopra la volta del mondo,<br/> da dove gli abitanti sembrano cavallette.<br/> Egli stende il cielo come un velo,<br/> lo dispiega come una tenda dove abitare;
<p>23 egli riduce a nulla i potenti<br/> e annienta i signori della terra.
<p>24 Sono appena piantati appena seminati,<br/> appena i loro steli hanno messo radici nella terra,<br/> egli soffia su di loro ed essi seccano<br/> e l’uragano li strappa via come paglia.
<p>25 «A chi potreste paragonarmi,<br/> quasi che io gli sia pari?» dice il Santo.
<p>26 Levate in alto i vostri occhi e guardate:<br/> chi ha creato tali cose?<br/> Egli fa uscire in numero preciso il loro esercito<br/> e le chiama tutte per nome;<br/> per la sua onnipotenza e il vigore della sua forza<br/> non ne manca alcuna.
<p>27 Perché dici Giacobbe,<br/> e tu Israele ripeti:<br/> «La mia via è nascosta al Signore<br/> e il mio diritto è trascurato dal mio Dio»?
<p>28 Non lo sai forse?<br/> Non l’hai udito?<br/> Dio eterno è il Signore,<br/> che ha creato i confini della terra.<br/> Egli non si affatica né si stanca,<br/> la sua intelligenza è inscrutabile.
<p>29 Egli dà forza allo stanco<br/> e moltiplica il vigore allo spossato.
<p>30 Anche i giovani faticano e si stancano,<br/> gli adulti inciampano e cadono;
<p>31 ma quanti sperano nel Signore riacquistano forza,<br/> mettono ali come aquile,<br/> corrono senza affannarsi,<br/> camminano senza stancarsi.
<h4>41</h4>
<p>1 Ascoltatemi in silenzio isole,<br/> e le nazioni riprendano nuova forza!<br/> S’avanzino e parlino;<br/> raduniamoci insieme in giudizio.
<p>2 Chi ha suscitato dall’oriente<br/> colui che la giustizia chiama sui suoi passi?<br/> Chi gli ha consegnato le nazioni<br/> e assoggettato i re?<br/> La sua spada li riduce in polvere<br/> e il suo arco come paglia dispersa dal vento.
<p>3 Li insegue e passa oltre sicuro;<br/> sfiora appena la strada con i piedi.
<p>4 Chi ha operato e realizzato questo,<br/> chiamando le generazioni fin dal principio?<br/> Io il Signore sono il primo<br/> e io stesso sono con gli ultimi.
<p>5 Le isole vedono e ne hanno timore;<br/> tremano le estremità della terra,<br/> insieme si avvicinano e vengono.
<p>6 Si aiutano l’un l’altro;<br/> uno dice al compagno: «Coraggio!».
<p>7 Il fabbro incoraggia l’orafo;<br/> chi leviga con il martello incoraggia chi batte l’incudine,<br/> dicendo della saldatura: «Va bene»,<br/> e fissa l’idolo con chiodi perché non si muova.
<p>8 Ma tu Israele mio servo,<br/> tu Giacobbe che ho scelto,<br/> discendente di Abramo mio amico,
<p>9 sei tu che io ho preso dall’estremità della terra<br/> e ho chiamato dalle regioni più lontane<br/> e ti ho detto: «Mio servo tu sei,<br/> ti ho scelto non ti ho rigettato».
<p>10 Non temere perché io sono con te;<br/> non smarrirti perché io sono il tuo Dio.<br/> Ti rendo forte e ti vengo in aiuto<br/> e ti sostengo con la destra della mia giustizia.
<p>11 Ecco saranno svergognati e confusi<br/> quanti s’infuriavano contro di te;<br/> saranno ridotti a nulla e periranno<br/> gli uomini che si opponevano a te.
<p>12 Li cercherai ma non troverai<br/> coloro che litigavano con te;<br/> saranno ridotti a nulla a zero,<br/> coloro che ti muovevano guerra.
<p>13 Poiché io sono il Signore tuo Dio,<br/> che ti tengo per la destra<br/> e ti dico: «Non temere io ti vengo in aiuto».
<p>14 Non temere vermiciattolo di Giacobbe,<br/> larva d’Israele;<br/> io vengo in tuo aiuto - oracolo del Signore -,<br/> tuo redentore è il Santo d’Israele.
<p>15 Ecco ti rendo come una trebbia acuminata nuova,<br/> munita di molte punte;<br/> tu trebbierai i monti e li stritolerai,<br/> ridurrai i colli in pula.
<p>16 Li vaglierai e il vento li porterà via,<br/> il turbine li disperderà.<br/> Tu invece gioirai nel Signore,<br/> ti vanterai del Santo d’Israele.
<p>17 I miseri e i poveri cercano acqua ma non c’è<br/> la loro lingua è riarsa per la sete.<br/> Io il Signore risponderò loro,<br/> io Dio d’Israele non li abbandonerò.
<p>18 Farò scaturire fiumi su brulle colline,<br/> fontane in mezzo alle valli;<br/> cambierò il deserto in un lago d’acqua,<br/> la terra arida in zona di sorgenti.
<p>19 Nel deserto pianterò cedri,<br/> acacie mirti e ulivi;<br/> nella steppa porrò cipressi,<br/> olmi e abeti;
<p>20 perché vedano e sappiano,<br/> considerino e comprendano a un tempo<br/> che questo ha fatto la mano del Signore,<br/> lo ha creato il Santo d’Israele.
<p>21 Presentate la vostra causa dice il Signore,<br/> portate le vostre prove dice il re di Giacobbe.
<p>22 Si facciano avanti e ci annuncino<br/> ciò che dovrà accadere.<br/> Narrate quali furono le cose passate,<br/> sicché noi possiamo riflettervi.<br/> Oppure fateci udire le cose future,<br/> così che possiamo sapere quello che verrà dopo.
<p>23 Annunciate quanto avverrà nel futuro<br/> e noi riconosceremo che siete dèi.<br/> Sì fate il bene oppure il male<br/> e ne stupiremo vedendo l’uno e l’altro.
<p>24 Ecco voi siete un nulla,<br/> il vostro lavoro non vale niente,<br/> è abominevole chi vi sceglie.
<p>25 Io ho suscitato uno dal settentrione ed è venuto,<br/> dal luogo dove sorge il sole mi chiamerà per nome;<br/> egli calpesterà i governatori come creta,<br/> come un vasaio schiaccia l’argilla.
<p>26 Chi lo ha predetto dal principio perché noi lo sapessimo,<br/> chi dall’antichità perché dicessimo: «è giusto»?<br/> Nessuno lo ha predetto,<br/> nessuno lo ha fatto sentire,<br/> nessuno ha udito le vostre parole.
<p>27 Per primo io l’ho annunciato a Sion,<br/> e a Gerusalemme ho inviato un messaggero di buone notizie.
<p>28 Guardai ma non c’era nessuno,<br/> tra costoro nessuno era capace di consigliare,<br/> nessuno da interrogare per averne una risposta.
<p>29 Ecco tutti costoro sono niente,<br/> nulla sono le opere loro,<br/> vento e vuoto i loro idoli.
<h4>42</h4>
<p>1 Ecco il mio servo che io sostengo,<br/> il mio eletto di cui mi compiaccio.<br/> Ho posto il mio spirito su di lui;<br/> egli porterà il diritto alle nazioni.
<p>2 Non griderà né alzerà il tono,<br/> non farà udire in piazza la sua voce,
<p>3 non spezzerà una canna incrinata,<br/> non spegnerà uno stoppino dalla fiamma smorta;<br/> proclamerà il diritto con verità.
<p>4 Non verrà meno e non si abbatterà,<br/> finché non avrà stabilito il diritto sulla terra,<br/> e le isole attendono il suo insegnamento.
<p>5 Così dice il Signore Dio,<br/> che crea i cieli e li dispiega,<br/> distende la terra con ciò che vi nasce,<br/> dà il respiro alla gente che la abita<br/> e l’alito a quanti camminano su di essa:
<p>6 «Io il Signore ti ho chiamato per la giustizia<br/> e ti ho preso per mano;<br/> ti ho formato e ti ho stabilito<br/> come alleanza del popolo<br/> e luce delle nazioni,
<p>7 perché tu apra gli occhi ai ciechi<br/> e faccia uscire dal carcere i prigionieri,<br/> dalla reclusione coloro che abitano nelle tenebre.
<p>8 Io sono il Signore: questo è il mio nome;<br/> non cederò la mia gloria ad altri,<br/> né il mio onore agli idoli.
<p>9 I primi fatti ecco sono avvenuti<br/> e i nuovi io preannuncio;<br/> prima che spuntino,<br/> ve li faccio sentire».
<p>10 Cantate al Signore un canto nuovo,<br/> lodatelo dall’estremità della terra;<br/> voi che andate per mare e quanto esso contiene,<br/> isole e loro abitanti.
<p>11 Esultino il deserto e le sue città,<br/> i villaggi dove abitano quelli di Kedar;<br/> acclamino gli abitanti di Sela,<br/> dalla cima dei monti alzino grida.
<p>12 Diano gloria al Signore<br/> e nelle isole narrino la sua lode.
<p>13 Il Signore avanza come un prode,<br/> come un guerriero eccita il suo ardore;<br/> urla e lancia il grido di guerra,<br/> si mostra valoroso contro i suoi nemici.
<p>14 «Per molto tempo ho taciuto,<br/> ho fatto silenzio mi sono contenuto;<br/> ora griderò come una partoriente,<br/> gemerò e mi affannerò insieme.
<p>15 Renderò aridi monti e colli,<br/> farò seccare tutta la loro erba;<br/> trasformerò i fiumi in terraferma<br/> e prosciugherò le paludi.
<p>16 Farò camminare i ciechi per vie che non conoscono,<br/> li guiderò per sentieri sconosciuti;<br/> trasformerò davanti a loro le tenebre in luce,<br/> i luoghi aspri in pianura.<br/> Tali cose io ho fatto e non cesserò di fare».
<p>17 Retrocedono pieni di vergogna<br/> quanti sperano in un idolo,<br/> quanti dicono alle statue: «Voi siete i nostri dèi».
<p>18 Sordi ascoltate,<br/> ciechi volgete lo sguardo per vedere.
<p>19 Chi è cieco se non il mio servo?<br/> Chi è sordo come il messaggero che io invio?<br/> Chi è cieco come il mio privilegiato?<br/> Chi è cieco come il servo del Signore?
<p>20 Hai visto molte cose ma senza farvi attenzione,<br/> hai aperto gli orecchi ma senza sentire.
<p>21 Il Signore si compiacque per amore della sua giustizia,<br/> di dare una legge grande e gloriosa.
<p>22 Eppure questo è un popolo saccheggiato e spogliato;<br/> sono tutti presi con il laccio nelle caverne,<br/> sono rinchiusi in prigioni.<br/> Sono divenuti preda e non c’era un liberatore,<br/> saccheggio e non c’era chi dicesse: «Restituisci».
<p>23 Chi fra voi porge l’orecchio a questo,<br/> vi fa attenzione e ascolta per il futuro?
<p>24 Chi abbandonò Giacobbe al saccheggio,<br/> Israele ai predoni?<br/> Non è stato forse il Signore contro cui peccò,<br/> non avendo voluto camminare per le sue vie<br/> e non avendo osservato la sua legge?
<p>25 Egli perciò ha riversato su di lui<br/> la sua ira ardente e la violenza della guerra,<br/> che lo ha avvolto nelle sue fiamme<br/> senza che egli se ne accorgesse,<br/> lo ha bruciato senza che vi facesse attenzione.
<h4>43</h4>
<p>1 Ora così dice il Signore che ti ha creato o Giacobbe,<br/> che ti ha plasmato o Israele:<br/> «Non temere perché io ti ho riscattato,<br/> ti ho chiamato per nome: tu mi appartieni.
<p>2 Se dovrai attraversare le acque sarò con te,<br/> i fiumi non ti sommergeranno;<br/> se dovrai passare in mezzo al fuoco non ti scotterai,<br/> la fiamma non ti potrà bruciare,
<p>3 poiché io sono il Signore tuo Dio,<br/> il Santo d’Israele il tuo salvatore.<br/> Io do l’Egitto come prezzo per il tuo riscatto,<br/> l’Etiopia e Seba al tuo posto.
<p>4 Perché tu sei prezioso ai miei occhi,<br/> perché sei degno di stima e io ti amo,<br/> do uomini al tuo posto<br/> e nazioni in cambio della tua vita.
<p>5 Non temere perché io sono con te;<br/> dall’oriente farò venire la tua stirpe,<br/> dall’occidente io ti radunerò.
<p>6 Dirò al settentrione: “Restituisci”,<br/> e al mezzogiorno: “Non trattenere;<br/> fa’ tornare i miei figli da lontano<br/> e le mie figlie dall’estremità della terra,
<p>7 quelli che portano il mio nome<br/> e che per la mia gloria ho creato<br/> e plasmato e anche formato”.
<p>8 Fa’ uscire il popolo cieco che pure ha occhi,<br/> i sordi che pure hanno orecchi.
<p>9 Si radunino insieme tutti i popoli<br/> e si raccolgano le nazioni.<br/> Chi può annunciare questo tra loro<br/> per farci udire le cose passate?<br/> Presentino i loro testimoni e avranno ragione,<br/> ce li facciano udire e avranno detto la verità.
<p>10 Voi siete i miei testimoni - oracolo del Signore -<br/> e il mio servo che io mi sono scelto,<br/> perché mi conosciate e crediate in me<br/> e comprendiate che sono io.<br/> Prima di me non fu formato alcun dio<br/> né dopo ce ne sarà.
<p>11 Io io sono il Signore,<br/> fuori di me non c’è salvatore.
<p>12 Io ho annunciato e ho salvato,<br/> mi sono fatto sentire<br/> e non c’era tra voi alcun dio straniero.<br/> Voi siete miei testimoni - oracolo del Signore -<br/> e io sono Dio,
<p>13 sempre il medesimo dall’eternità.<br/> Nessuno può sottrarre nulla al mio potere:<br/> chi può cambiare quanto io faccio?».
<p>14 Così dice il Signore,<br/> vostro redentore il Santo d’Israele:<br/> «Per amore vostro l’ho mandato contro Babilonia<br/> e farò cadere tutte le loro spranghe,<br/> e quanto ai Caldei muterò i loro clamori in lutto.
<p>15 Io sono il Signore il vostro Santo,<br/> il creatore d’Israele il vostro re».
<p>16 Così dice il Signore che aprì una strada nel mare<br/> e un sentiero in mezzo ad acque possenti,
<p>17 che fece uscire carri e cavalli,<br/> esercito ed eroi a un tempo;<br/> essi giacciono morti mai più si rialzeranno,<br/> si spensero come un lucignolo sono estinti:
<p>18 «Non ricordate più le cose passate,<br/> non pensate più alle cose antiche!
<p>19 Ecco io faccio una cosa nuova:<br/> proprio ora germoglia non ve ne accorgete?<br/> Aprirò anche nel deserto una strada,<br/> immetterò fiumi nella steppa.
<p>20 Mi glorificheranno le bestie selvatiche,<br/> sciacalli e struzzi,<br/> perché avrò fornito acqua al deserto,<br/> fiumi alla steppa,<br/> per dissetare il mio popolo il mio eletto.
<p>21 Il popolo che io ho plasmato per me<br/> celebrerà le mie lodi.
<p>22 Invece tu non mi hai invocato o Giacobbe;<br/> anzi ti sei stancato di me o Israele.
<p>23 Non mi hai portato neppure un agnello per l’olocausto,<br/> non mi hai onorato con i tuoi sacrifici.<br/> Io non ti ho molestato con richieste di offerte,<br/> né ti ho stancato esigendo incenso.
<p>24 Non hai acquistato con denaro la cannella per me<br/> né mi hai saziato con il grasso dei tuoi sacrifici.<br/> Ma tu mi hai dato molestia con i peccati,<br/> mi hai stancato con le tue iniquità.
<p>25 Io io cancello i tuoi misfatti per amore di me stesso,<br/> e non ricordo più i tuoi peccati.
<p>26 Fammi ricordare discutiamo insieme;<br/> parla tu per giustificarti.
<p>27 Il tuo primo padre peccò,<br/> i tuoi intermediari mi furono ribelli.
<p>28 Perciò profanai i capi del santuario<br/> e ho votato Giacobbe all’anatema,<br/> Israele alle ingiurie».
<h4>44</h4>
<p>1 Ora ascolta Giacobbe mio servo,<br/> Israele che ho eletto.
<p>2 Così dice il Signore che ti ha fatto,<br/> che ti ha formato dal seno materno e ti soccorre:<br/> «Non temere Giacobbe mio servo,<br/> Iesurù n che ho eletto,
<p>3 poiché io verserò acqua sul suolo assetato,<br/> torrenti sul terreno arido.<br/> Verserò il mio spirito sulla tua discendenza,<br/> la mia benedizione sui tuoi posteri;
<p>4 cresceranno fra l’erba,<br/> come salici lungo acque correnti.
<p>5 Questi dirà: “Io appartengo al Signore”,<br/> quegli si chiamerà Giacobbe;<br/> altri scriverà sulla mano: “Del Signore”,<br/> e verrà designato con il nome d’Israele».
<p>6 Così dice il Signore il re d’Israele,<br/> il suo redentore il Signore degli eserciti:<br/> «Io sono il primo e io l’ultimo;<br/> fuori di me non vi sono dèi.
<p>7 Chi è come me? Lo proclami,<br/> lo annunci e me lo esponga.<br/> Chi ha reso noto il futuro dal tempo antico?<br/> Ci annuncino ciò che succederà.
<p>8 Non siate ansiosi e non temete:<br/> non è forse già da molto tempo<br/> che te l’ho fatto intendere e rivelato?<br/> Voi siete miei testimoni:<br/> c’è forse un dio fuori di me<br/> o una roccia che io non conosca?».
<p>9 I fabbricanti di idoli sono tutti vanità e le loro opere preziose non giovano a nulla; ma i loro devoti non vedono né capiscono affatto e perciò saranno coperti di vergogna.
<p>10 Chi fabbrica un dio e fonde un idolo senza cercarne un vantaggio?
<p>11 Ecco tutti i suoi seguaci saranno svergognati; gli stessi artefici non sono che uomini. Si radunino pure e si presentino tutti; insieme saranno spaventati e confusi.
<p>12 Il fabbro lavora il ferro di una scure lo elabora sulle braci e gli dà forma con martelli, lo rifinisce con braccio vigoroso; soffre persino la fame la forza gli viene meno non beve acqua ed è spossato.
<p>13 Il falegname stende la corda disegna l’immagine con lo stilo; la lavora con scalpelli misura con il compasso riproducendo una forma umana una bella figura d’uomo da mettere in un tempio.
<p>14 Egli si taglia cedri prende un cipresso o una quercia che aveva fatto crescere robusta nella selva; pianta un alloro che la pioggia farà crescere.
<p>15 L’uomo ha tutto ciò per bruciare; ne prende una parte e si riscalda o anche accende il forno per cuocervi il pane o ne fa persino un dio e lo adora ne forma una statua e la venera.
<p>16 Una parte la brucia al fuoco sull’altra arrostisce la carne poi mangia l’arrosto e si sazia. Ugualmente si scalda e dice: «Mi riscaldo; mi godo il fuoco».
<p>17 Con il resto fa un dio il suo idolo; lo venera lo adora e lo prega: «Salvami perché sei il mio dio!».
<p>18 Non sanno né comprendono; una patina impedisce ai loro occhi di vedere e al loro cuore di capire.
<p>19 Nessuno riflette nessuno ha scienza e intelligenza per dire: «Ho bruciato nel fuoco una parte sulle sue braci ho cotto persino il pane e arrostito la carne che ho mangiato; col residuo farò un idolo abominevole? Mi prostrerò dinanzi a un pezzo di legno?».
<p>20 Si pasce di cenere, ha un cuore illuso che lo travia; egli non sa liberarsene e dire: «Ciò che tengo in mano non è forse falso?».
<p>21 Ricorda tali cose o Giacobbe,<br/> o Israele poiché sei mio servo.<br/> Io ti ho formato mio servo sei tu;<br/> Israele non sarai dimenticato da me.
<p>22 Ho dissipato come nube le tue iniquità<br/> e i tuoi peccati come una nuvola.<br/> Ritorna a me perché io ti ho redento.
<p>23 Esultate cieli perché il Signore ha agito;<br/> giubilate profondità della terra!<br/> Gridate di gioia o monti,<br/> o selve con tutti i vostri alberi,<br/> perché il Signore ha riscattato Giacobbe,<br/> in Israele ha manifestato la sua gloria.
<p>24 Dice il Signore che ti ha riscattato<br/> e ti ha formato fin dal seno materno:<br/> «Sono io il Signore che ho fatto tutto,<br/> che ho dispiegato i cieli da solo,<br/> ho disteso la terra; chi era con me?
<p>25 Io svento i presagi degli indovini,<br/> rendo folli i maghi,<br/> costringo i sapienti a ritrattarsi<br/> e trasformo in stoltezza la loro scienza;
<p>26 confermo la parola del mio servo,<br/> realizzo i disegni dei miei messaggeri.<br/> Io dico a Gerusalemme: “Sarai abitata”,<br/> e alle città di Giuda: “Sarete riedificate”,<br/> e ne restaurerò le rovine.
<p>27 Io dico all’abisso: “Prosciù gati!<br/> Faccio inaridire i tuoi fiumi”.
<p>28 Io dico a Ciro: “Mio pastore”<br/> ed egli soddisferà tutti i miei desideri,<br/> dicendo a Gerusalemme: “Sarai riedificata”,<br/> e al tempio: “Sarai riedificato dalle fondamenta”».
<h4>45</h4>
<p>1 Dice il Signore del suo eletto di Ciro:<br/> «Io l’ho preso per la destra,<br/> per abbattere davanti a lui le nazioni,<br/> per sciogliere le cinture ai fianchi dei re,<br/> per aprire davanti a lui i battenti delle porte<br/> e nessun portone rimarrà chiuso.
<p>2 Io marcerò davanti a te;<br/> spianerò le asperità del terreno,<br/> spezzerò le porte di bronzo,<br/> romperò le spranghe di ferro.
<p>3 Ti consegnerò tesori nascosti<br/> e ricchezze ben celate,<br/> perché tu sappia che io sono il Signore,<br/> Dio d’Israele che ti chiamo per nome.
<p>4 Per amore di Giacobbe mio servo,<br/> e d’Israele mio eletto,<br/> io ti ho chiamato per nome,<br/> ti ho dato un titolo sebbene tu non mi conosca.
<p>5 Io sono il Signore e non c’è alcun altro,<br/> fuori di me non c’è dio;<br/> ti renderò pronto all’azione anche se tu non mi conosci,
<p>6 perché sappiano dall’oriente e dall’occidente<br/> che non c’è nulla fuori di me.<br/> Io sono il Signore non ce n’è altri.
<p>7 Io formo la luce e creo le tenebre,<br/> faccio il bene e provoco la sciagura;<br/> io il Signore compio tutto questo.
<p>8 Stillate cieli dall’alto<br/> e le nubi facciano piovere la giustizia;<br/> si apra la terra e produca la salvezza<br/> e germogli insieme la giustizia.<br/> Io il Signore ho creato tutto questo».
<p>9 Guai a chi contende con chi lo ha plasmato,<br/> un vaso fra altri vasi d’argilla.<br/> Dirà forse la creta al vasaio: «Che cosa fai?»<br/> oppure: «La tua opera non ha manici»?
<p>10 Guai a chi dice a un padre: «Che cosa generi?»<br/> o a una donna: «Che cosa partorisci?».
<p>11 Così dice il Signore,<br/> il Santo d’Israele che lo ha plasmato:<br/> «Volete interrogarmi sul futuro dei miei figli<br/> e darmi ordini sul lavoro delle mie mani?
<p>12 Io ho fatto la terra e su di essa ho creato l’uomo;<br/> io con le mani ho dispiegato i cieli<br/> e do ordini a tutto il loro esercito.
<p>13 Io l’ho suscitato per la giustizia;<br/> spianerò tutte le sue vie.<br/> Egli ricostruirà la mia città<br/> e rimanderà i miei deportati,<br/> non per denaro e non per regali»,<br/> dice il Signore degli eserciti.
<p>14 Così dice il Signore:<br/> «Le ricchezze d’Egitto e le merci dell’Etiopia<br/> e i Sebei dall’alta statura<br/> passeranno a te saranno tuoi;<br/> ti seguiranno in catene,<br/> si prostreranno davanti a te,<br/> ti diranno supplicanti:<br/> “Solo in te è Dio; non ce n’è altri,<br/> non esistono altri dèi”».
<p>15 Veramente tu sei un Dio nascosto,<br/> Dio d’Israele salvatore.
<p>16 Saranno confusi e svergognati<br/> quanti s’infuriano contro di lui;<br/> se ne andranno con vergogna<br/> quelli che fabbricano idoli.
<p>17 Israele sarà salvato dal Signore<br/> con salvezza eterna.<br/> Non sarete confusi né svergognati<br/> nei secoli per sempre.
<p>18 Poiché così dice il Signore,<br/> che ha creato i cieli,<br/> egli il Dio che ha plasmato<br/> e fatto la terra e l’ha resa stabile,<br/> non l’ha creata vuota,<br/> ma l’ha plasmata perché fosse abitata:<br/> «Io sono il Signore non ce n’è altri.
<p>19 Io non ho parlato in segreto,<br/> in un angolo tenebroso della terra.<br/> Non ho detto alla discendenza di Giacobbe:<br/> “Cercatemi nel vuoto!”.<br/> Io sono il Signore che parlo con giustizia,<br/> che annuncio cose rette.
<p>20 Radunatevi e venite,<br/> avvicinatevi tutti insieme,<br/> superstiti delle nazioni!<br/> Non comprendono quelli che portano<br/> un loro idolo di legno<br/> e pregano un dio<br/> che non può salvare.
<p>21 Raccontate presentate le prove,<br/> consigliatevi pure insieme!<br/> Chi ha fatto sentire ciò da molto tempo<br/> e chi l’ha raccontato fin da allora?<br/> Non sono forse io il Signore?<br/> Fuori di me non c’è altro dio;<br/> un dio giusto e salvatore<br/> non c’è all’infuori di me.
<p>22 Volgetevi a me e sarete salvi,<br/> voi tutti confini della terra,<br/> perché io sono Dio non ce n’è altri.
<p>23 Lo giuro su me stesso,<br/> dalla mia bocca esce la giustizia,<br/> una parola che non torna indietro:<br/> davanti a me si piegherà ogni ginocchio,<br/> per me giurerà ogni lingua».
<p>24 Si dirà: «Solo nel Signore<br/> si trovano giustizia e potenza!».<br/> Verso di lui verranno coperti di vergogna,<br/> quanti ardevano d’ira contro di lui.
<p>25 Dal Signore otterrà giustizia e gloria<br/> tutta la stirpe d’Israele.
<h4>46</h4>
<p>1 A terra è Bel rovesciato è Nebo;<br/> i loro idoli sono per animali e bestie,<br/> caricati come fardelli,<br/> un peso su un animale affaticato.
<p>2 Sono rovesciati sono a terra tutti,<br/> non hanno potuto salvare chi li portava<br/> ed essi stessi se ne vanno in schiavitù .
<p>3 Ascoltatemi casa di Giacobbe,<br/> tutto il resto della casa d’Israele;<br/> voi portati da me fin dal seno materno,<br/> sorretti fin dal grembo.
<p>4 Fino alla vostra vecchiaia io sarò sempre lo stesso,<br/> io vi porterò fino alla canizie.<br/> Come ho già fatto così io vi sosterrò,<br/> vi porterò e vi salverò.
<p>5 A chi mi paragonate e mi assimilate?<br/> A chi mi confrontate quasi fossimo simili?
<p>6 Traggono l’oro dal sacchetto<br/> e pesano l’argento con la bilancia;<br/> pagano un orefice perché faccia un dio,<br/> che poi venerano e adorano.
<p>7 Lo sollevano sulle spalle e lo portano,<br/> poi lo ripongono sulla sua base e sta fermo:<br/> non si muove più dal suo posto.<br/> Ognuno lo invoca ma non risponde;<br/> non libera nessuno dalla sua afflizione.
<p>8 Ricordatevelo e agite da uomini;<br/> rifletteteci o prevaricatori.
<p>9 Ricordatevi i fatti del tempo antico,<br/> perché io sono Dio non ce n’è altri.<br/> Sono Dio nulla è uguale a me.
<p>10 Io dal principio annuncio la fine<br/> e molto prima quanto non è stato ancora compiuto;<br/> sono colui che dice: «Il mio progetto resta valido,<br/> io compirò ogni mia volontà!».
<p>11 Sono colui che chiama dall’oriente l’uccello da preda,<br/> da una terra lontana l’uomo del suo progetto.<br/> Così ho parlato e così avverrà<br/> l’ho progettato così farò.
<p>12 Ascoltatemi ostinati di cuore,<br/> che siete lontani dalla giustizia.
<p>13 Faccio avvicinare la mia giustizia: non è lontana;<br/> la mia salvezza non tarderà.<br/> Io porrò in Sion la salvezza,<br/> a Israele darò la mia gloria.
<h4>47</h4>
<p>1 Scendi e siedi sulla polvere,<br/> vergine figlia di Babilonia.<br/> Siedi a terra senza trono,<br/> figlia dei Caldei,<br/> poiché non sarai più chiamata<br/> tenera e voluttuosa.
<p>2 Prendi la mola e macina la farina,<br/> togliti il velo solleva i lembi della veste,<br/> scopriti le gambe,<br/> attraversa i fiumi.
<p>3 Si scopra la tua nudità,<br/> si mostri la tua vergogna.<br/> «Io assumerò la vendetta<br/> e non baderò a nessuno»,
<p>4 dice il nostro redentore<br/> che si chiama Signore degli eserciti,<br/> il Santo d’Israele.
<p>5 Siedi in silenzio e scivola nell’ombra,<br/> figlia dei Caldei,<br/> perché non sarai più chiamata<br/> signora di regni.
<p>6 Ero adirato contro il mio popolo,<br/> avevo lasciato profanare la mia eredità<br/> perciò lo misi in tuo potere.<br/> Tu non mostrasti loro pietà<br/> persino sui vecchi facesti gravare<br/> il tuo giogo pesante.
<p>7 Tu pensavi: «Sempre<br/> io sarò signora in perpetuo».<br/> Non ti sei mai curata di questo,<br/> non hai mai pensato quale sarebbe stata la sua fine.
<p>8 Ora ascolta questo,<br/> o voluttuosa che te ne stavi sicura,<br/> e pensavi: «Io e nessun altro!<br/> Non resterò vedova,<br/> non conoscerò la perdita di figli».
<p>9 Ma ti accadranno queste due cose,<br/> d’improvviso in un sol giorno;<br/> perdita di figli e vedovanza<br/> piomberanno su di te in piena misura,<br/> nonostante la moltitudine delle tue magie,<br/> la forza dei tuoi molti scongiuri.
<p>10 Confidavi nella tua malizia dicevi:<br/> «Nessuno mi vede».<br/> La tua saggezza e il tuo sapere<br/> ti hanno sviato.<br/> Eppure dicevi in cuor tuo:<br/> «Io e nessun altro!».
<p>11 Ti verrà addosso una sciagura<br/> che non saprai scongiurare;<br/> ti cadrà sopra una calamità<br/> che non potrai evitare.<br/> Su di te piomberà improvvisa una catastrofe<br/> che non avrai previsto.
<p>12 Stattene pure nei tuoi incantesimi,<br/> nelle tue molte magie,<br/> per cui ti sei affaticata dalla giovinezza:<br/> forse potrai giovartene,<br/> forse potrai far paura!
<p>13 Ti sei stancata delle tue molte speculazioni:<br/> si presentino e ti salvino quelli che misurano il cielo,<br/> che osservano le stelle,<br/> i quali ogni mese ti pronosticano<br/> che cosa ti capiterà.
<p>14 Ecco essi sono come stoppia:<br/> il fuoco li consuma;<br/> non salveranno se stessi dal potere delle fiamme.<br/> Non ci sarà brace per scaldarsi<br/> né fuoco dinanzi al quale sedersi.
<p>15 Così sono diventati per te i trafficanti<br/> con i quali ti sei affaticata fin dalla giovinezza;<br/> ognuno barcolla per suo conto,<br/> nessuno ti viene in aiuto.
<h4>48</h4>
<p>1 Ascoltate questo casa di Giacobbe,<br/> voi che siete chiamati Israele<br/> e che traete origine dall’acqua di Giuda,<br/> voi che giurate nel nome del Signore<br/> e invocate il Dio d’Israele,<br/> ma senza sincerità e senza rettitudine,
<p>2 poiché prendete il nome dalla città santa<br/> e vi appoggiate sul Dio d’Israele,<br/> che si chiama Signore degli eserciti.
<p>3 Io avevo annunciato da tempo le cose passate;<br/> erano uscite dalla mia bocca per farle udire.<br/> D’improvviso io ho agito e sono accadute.
<p>4 Poiché sapevo che tu sei ostinato<br/> e che la tua nuca è una sbarra di ferro<br/> e la tua fronte è di bronzo,
<p>5 io te le annunciai da tempo,<br/> prima che avvenissero te le feci udire,<br/> per timore che dicessi: «Il mio idolo le ha fatte,<br/> la mia statua e il simulacro da me fuso le hanno ordinate».
<p>6 Tutto questo hai udito e visto;<br/> non vorreste testimoniarlo?<br/> Ora ti faccio udire cose nuove e segrete,<br/> che tu nemmeno sospetti.
<p>7 Ora sono create e non da tempo;<br/> prima di oggi tu non le avevi udite,<br/> perché tu non dicessi: «Già lo sapevo».
<p>8 No tu non le avevi mai udite né sapute<br/> né il tuo orecchio era già aperto da allora,<br/> poiché io sapevo che sei davvero perfido<br/> e che ti si chiama sleale fin dal seno materno.
<p>9 Per il mio nome rinvierò il mio sdegno,<br/> per il mio onore lo frenerò a tuo riguardo,<br/> per non annientarti.
<p>10 Ecco ti ho purificato non come argento;<br/> ti ho provato nel crogiuolo dell’afflizione.
<p>11 Per riguardo a me per riguardo a me lo faccio;<br/> altrimenti il mio nome verrà profanato.<br/> Non cederò ad altri la mia gloria.
<p>12 Ascoltami Giacobbe,<br/> Israele che ho chiamato.<br/> Sono io io solo il primo<br/> e anche l’ultimo.
<p>13 Sì la mia mano ha posto le fondamenta della terra,<br/> la mia destra ha disteso i cieli.<br/> Quando io li chiamo,<br/> tutti insieme si presentano.
<p>14 Radunatevi tutti voi e ascoltatemi.<br/> Chi di essi ha predetto tali cose?<br/> Colui che il Signore predilige compirà il suo volere<br/> su Babilonia e con il suo braccio sui Caldei.
<p>15 Io io ho parlato; io l’ho chiamato,<br/> l’ho fatto venire e ho dato successo alle sue imprese.
<p>16 Avvicinatevi a me per udire questo.<br/> Fin dal principio non ho parlato in segreto;<br/> sin da quando questo avveniva io ero là.<br/> Ora il Signore Dio<br/> ha mandato me insieme con il suo spirito.
<p>17 Dice il Signore tuo redentore,<br/> il Santo d’Israele:<br/> «Io sono il Signore tuo Dio,<br/> che ti insegno per il tuo bene,<br/> che ti guido per la strada su cui devi andare.
<p>18 Se avessi prestato attenzione ai miei comandi,<br/> il tuo benessere sarebbe come un fiume,<br/> la tua giustizia come le onde del mare.
<p>19 La tua discendenza sarebbe come la sabbia<br/> e i nati dalle tue viscere come i granelli d’arena.<br/> Non sarebbe mai radiato né cancellato<br/> il suo nome davanti a me».
<p>20 Uscite da Babilonia,<br/> fuggite dai Caldei;<br/> annunciatelo con voce di gioia,<br/> diffondetelo,<br/> fatelo giungere fino all’estremità della terra.<br/> Dite: «Il Signore ha riscattato<br/> il suo servo Giacobbe».
<p>21 Non soffrono la sete<br/> mentre li conduce per deserti;<br/> acqua dalla roccia egli fa scaturire per loro,<br/> spacca la roccia,<br/> sgorgano le acque.
<p>22 Non c’è pace per i malvagi dice il Signore.
<h4>49</h4>
<p>1 Ascoltatemi o isole,<br/> udite attentamente nazioni lontane;<br/> il Signore dal seno materno mi ha chiamato,<br/> fino dal grembo di mia madre ha pronunciato il mio nome.
<p>2 Ha reso la mia bocca come spada affilata,<br/> mi ha nascosto all’ombra della sua mano,<br/> mi ha reso freccia appuntita,<br/> mi ha riposto nella sua faretra.
<p>3 Mi ha detto: «Mio servo tu sei Israele,<br/> sul quale manifesterò la mia gloria».
<p>4 Io ho risposto: «Invano ho faticato,<br/> per nulla e invano ho consumato le mie forze.<br/> Ma certo il mio diritto è presso il Signore,<br/> la mia ricompensa presso il mio Dio».
<p>5 Ora ha parlato il Signore,<br/> che mi ha plasmato suo servo dal seno materno<br/> per ricondurre a lui Giacobbe<br/> e a lui riunire Israele<br/> - poiché ero stato onorato dal Signore<br/> e Dio era stato la mia forza -
<p>6 e ha detto: «è troppo poco che tu sia mio servo<br/> per restaurare le tribù di Giacobbe<br/> e ricondurre i superstiti d’Israele.<br/> Io ti renderò luce delle nazioni,<br/> perché porti la mia salvezza<br/> fino all’estremità della terra».
<p>7 Così dice il Signore,<br/> il redentore d’Israele il suo Santo,<br/> a colui che è disprezzato rifiutato dalle nazioni,<br/> schiavo dei potenti:<br/> «I re vedranno e si alzeranno in piedi,<br/> i prìncipi si prostreranno,<br/> a causa del Signore che è fedele,<br/> del Santo d’Israele che ti ha scelto».
<p>8 Così dice il Signore:<br/> «Al tempo della benevolenza ti ho risposto,<br/> nel giorno della salvezza ti ho aiutato.<br/> Ti ho formato e ti ho stabilito<br/> come alleanza del popolo,<br/> per far risorgere la terra,<br/> per farti rioccupare l’eredità devastata,
<p>9 per dire ai prigionieri: “Uscite”,<br/> e a quelli che sono nelle tenebre: “Venite fuori”.<br/> Essi pascoleranno lungo tutte le strade,<br/> e su ogni altura troveranno pascoli.
<p>10 Non avranno né fame né sete<br/> e non li colpirà né l’arsura né il sole,<br/> perché colui che ha misericordia di loro li guiderà,<br/> li condurrà alle sorgenti d’acqua.
<p>11 Io trasformerò i miei monti in strade<br/> e le mie vie saranno elevate.
<p>12 Ecco questi vengono da lontano,<br/> ed ecco quelli vengono da settentrione e da occidente<br/> e altri dalla regione di Sinìm».
<p>13 Giubilate o cieli,<br/> rallégrati o terra,<br/> gridate di gioia o monti,<br/> perché il Signore consola il suo popolo<br/> e ha misericordia dei suoi poveri.
<p>14 Sion ha detto: «Il Signore mi ha abbandonato,<br/> il Signore mi ha dimenticato».
<p>15 Si dimentica forse una donna del suo bambino,<br/> così da non commuoversi per il figlio delle sue viscere?<br/> Anche se costoro si dimenticassero,<br/> io invece non ti dimenticherò mai.
<p>16 Ecco sulle palme delle mie mani ti ho disegnato,<br/> le tue mura sono sempre davanti a me.
<p>17 I tuoi figli accorrono,<br/> i tuoi distruttori e i tuoi devastatori si allontanano da te.
<p>18 Alza gli occhi intorno e guarda:<br/> tutti costoro si radunano vengono a te.<br/> «Com’è vero che io vivo - oracolo del Signore -,<br/> ti vestirai di tutti loro come di ornamento,<br/> te ne ornerai come una sposa».
<p>19 Poiché le tue rovine e le tue devastazioni<br/> e la tua terra desolata<br/> saranno ora troppo stretti per i tuoi abitanti,<br/> benché siano lontani i tuoi divoratori.
<p>20 Di nuovo ti diranno agli orecchi<br/> i figli di cui fosti privata:<br/> «Troppo stretto è per me questo posto;<br/> scòstati perché possa stabilirmi».
<p>21 Tu penserai: «Costoro chi me li ha generati?<br/> Io ero priva di figli e sterile esiliata e prigioniera,<br/> e questi chi li ha allevati?<br/> Ecco ero rimasta sola,<br/> e costoro dov’erano?».
<p>22 Così dice il Signore Dio:<br/> «Ecco io farò cenno con la mano alle nazioni,<br/> per i popoli isserò il mio vessillo.<br/> Riporteranno i tuoi figli in braccio,<br/> le tue figlie saranno portate sulle spalle.
<p>23 I re saranno i tuoi tutori,<br/> le loro principesse le tue nutrici.<br/> Con la faccia a terra essi si prostreranno davanti a te,<br/> baceranno la polvere dei tuoi piedi;<br/> allora tu saprai che io sono il Signore<br/> e che non saranno delusi quanti sperano in me».
<p>24 Si può forse strappare la preda al forte?<br/> Oppure può un prigioniero sfuggire al tiranno?
<p>25 Eppure dice il Signore:<br/> «Anche il prigioniero sarà strappato al forte,<br/> la preda sfuggirà al tiranno.<br/> Io avverserò i tuoi avversari,<br/> io salverò i tuoi figli.
<p>26 Farò mangiare le loro stesse carni ai tuoi oppressori,<br/> si ubriacheranno del proprio sangue come di mosto.<br/> Allora ogni uomo saprà<br/> che io sono il Signore il tuo salvatore<br/> e il tuo redentore il Potente di Giacobbe».
<h4>50</h4>
<p>1 Dice il Signore:<br/> «Dov’è il documento di ripudio di vostra madre,<br/> con cui l’ho scacciata?<br/> Oppure a quale dei miei creditori io vi ho venduti?<br/> Ecco per le vostre iniquità siete stati venduti,<br/> per le vostre colpe è stata scacciata vostra madre.
<p>2 Per quale motivo non c’è nessuno ora che sono venuto?<br/> Perché ora che chiamo nessuno risponde?<br/> è forse la mia mano troppo corta per riscattare<br/> oppure io non ho la forza per liberare?<br/> Ecco con una minaccia prosciugo il mare,<br/> faccio dei fiumi un deserto.<br/> I loro pesci per mancanza d’acqua restano all’asciutto,<br/> muoiono di sete.
<p>3 Rivesto i cieli di oscurità,<br/> do loro un sacco per mantello».
<p>4 Il Signore Dio mi ha dato una lingua da discepolo,<br/> perché io sappia indirizzare<br/> una parola allo sfiduciato.<br/> Ogni mattina fa attento il mio orecchio<br/> perché io ascolti come i discepoli.
<p>5 Il Signore Dio mi ha aperto l’orecchio<br/> e io non ho opposto resistenza,<br/> non mi sono tirato indietro.
<p>6 Ho presentato il mio dorso ai flagellatori,<br/> le mie guance a coloro che mi strappavano la barba;<br/> non ho sottratto la faccia<br/> agli insulti e agli sputi.
<p>7 Il Signore Dio mi assiste,<br/> per questo non resto svergognato,<br/> per questo rendo la mia faccia dura come pietra,<br/> sapendo di non restare confuso.
<p>8 è vicino chi mi rende giustizia:<br/> chi oserà venire a contesa con me? Affrontiamoci.<br/> Chi mi accusa? Si avvicini a me.
<p>9 Ecco il Signore Dio mi assiste:<br/> chi mi dichiarerà colpevole?<br/> Ecco come una veste si logorano tutti,<br/> la tignola li divora.
<p>10 Chi tra voi teme il Signore,<br/> ascolti la voce del suo servo!<br/> Colui che cammina nelle tenebre,<br/> senza avere luce,<br/> confidi nel nome del Signore,<br/> si affidi al suo Dio.
<p>11 Ecco voi tutti che accendete il fuoco,<br/> che vi circondate di frecce incendiarie,<br/> andate alle fiamme del vostro fuoco,<br/> tra le frecce che avete acceso.<br/> Dalla mia mano vi è giunto questo;<br/> voi giacerete nel luogo dei dolori.
<h4>51</h4>
<p>1 Ascoltatemi voi che siete in cerca di giustizia,<br/> voi che cercate il Signore;<br/> guardate alla roccia da cui siete stati tagliati,<br/> alla cava da cui siete stati estratti.
<p>2 Guardate ad Abramo vostro padre,<br/> a Sara che vi ha partorito;<br/> poiché io chiamai lui solo,<br/> lo benedissi e lo moltiplicai.
<p>3 Davvero il Signore ha pietà di Sion,<br/> ha pietà di tutte le sue rovine,<br/> rende il suo deserto come l’Eden,<br/> la sua steppa come il giardino del Signore.<br/> Giubilo e gioia saranno in essa,<br/> ringraziamenti e melodie di canto!
<p>4 Ascoltatemi attenti o mio popolo;<br/> o mia nazione porgetemi l’orecchio.<br/> Poiché da me uscirà la legge,<br/> porrò il mio diritto come luce dei popoli.
<p>5 La mia giustizia è vicina,<br/> si manifesterà la mia salvezza;<br/> le mie braccia governeranno i popoli.<br/> In me spereranno le isole,<br/> avranno fiducia nel mio braccio.
<p>6 Alzate al cielo i vostri occhi<br/> e guardate la terra di sotto,<br/> poiché i cieli si dissolveranno come fumo,<br/> la terra si logorerà come un vestito<br/> e i suoi abitanti moriranno come larve.<br/> Ma la mia salvezza durerà per sempre,<br/> la mia giustizia non verrà distrutta.
<p>7 Ascoltatemi esperti della giustizia,<br/> popolo che porti nel cuore la mia legge.<br/> Non temete l’insulto degli uomini,<br/> non vi spaventate per i loro scherni;
<p>8 poiché le tarme li roderanno come una veste<br/> e la tignola li roderà come lana,<br/> ma la mia giustizia durerà per sempre,<br/> la mia salvezza di generazione in generazione.
<p>9 Svégliati svégliati rivèstiti di forza,<br/> o braccio del Signore.<br/> Svégliati come nei giorni antichi,<br/> come tra le generazioni passate.<br/> Non sei tu che hai fatto a pezzi Raab,<br/> che hai trafitto il drago?
<p>10 Non sei tu che hai prosciugato il mare,<br/> le acque del grande abisso,<br/> e hai fatto delle profondità del mare una strada,<br/> perché vi passassero i redenti?
<p>11 Ritorneranno i riscattati dal Signore<br/> e verranno in Sion con esultanza;<br/> felicità perenne sarà sul loro capo,<br/> giubilo e felicità li seguiranno,<br/> svaniranno afflizioni e sospiri.
<p>12 Io io sono il vostro consolatore.<br/> Chi sei tu perché tu tema uomini che muoiono<br/> e un figlio dell’uomo che avrà la sorte dell’erba?
<p>13 Hai dimenticato il Signore tuo creatore,<br/> che ha dispiegato i cieli<br/> e gettato le fondamenta della terra.<br/> Avevi sempre paura tutto il giorno,<br/> davanti al furore dell’avversario,<br/> perché egli tentava di distruggerti.<br/> Ma dov’è ora il furore dell’avversario?
<p>14 Il prigioniero sarà presto liberato;<br/> egli non morirà nella fossa<br/> né mancherà di pane.
<p>15 Io sono il Signore tuo Dio,<br/> che agita il mare così che ne fremano i flutti<br/> - Signore degli eserciti è il suo nome.
<p>16 Io ho posto le mie parole sulla tua bocca,<br/> ti ho nascosto sotto l’ombra della mia mano,<br/> quando ho dispiegato i cieli e fondato la terra,<br/> e ho detto a Sion: «Tu sei mio popolo».
<p>17 Svégliati svégliati,<br/> àlzati Gerusalemme,<br/> che hai bevuto dalla mano del Signore<br/> il calice della sua ira;<br/> la coppa il calice della vertigine,<br/> hai bevuto l’hai vuotata.
<p>18 Nessuno la guida<br/> tra tutti i figli che essa ha partorito;<br/> nessuno la prende per mano<br/> tra tutti i figli che essa ha allevato.
<p>19 Due mali ti hanno colpito,<br/> chi avrà pietà di te?<br/> Desolazione e distruzione fame e spada,<br/> chi ti consolerà?
<p>20 I tuoi figli giacciono privi di forze<br/> agli angoli di tutte le strade,<br/> come antilope in una rete,<br/> pieni dell’ira del Signore,<br/> della minaccia del tuo Dio.
<p>21 Perciò ascolta anche questo o misera,<br/> o ebbra ma non di vino.
<p>22 Così dice il Signore tuo Dio,<br/> il tuo Dio che difende la causa del suo popolo:<br/> «Ecco io ti tolgo di mano<br/> il calice della vertigine,<br/> la coppa il calice della mia ira;<br/> tu non lo berrai più .
<p>23 Lo metterò in mano ai tuoi torturatori<br/> che ti dicevano: “Cù rvati che noi ti passiamo sopra”.<br/> Tu facevi del tuo dorso un suolo<br/> e una strada per i passanti».
<h4>52</h4>
<p>1 Svégliati svégliati,<br/> rivèstiti della tua magnificenza Sion;<br/> indossa le vesti più splendide,<br/> Gerusalemme città santa,<br/> perché mai più entrerà in te<br/> l’incirconciso e l’impuro.
<p>2 Scuotiti la polvere àlzati Gerusalemme schiava!<br/> Si sciolgano dal collo i legami schiava figlia di Sion!
<p>3 Poiché dice il Signore: «Per nulla foste venduti e sarete riscattati senza denaro».
<p>4 Poiché dice il Signore Dio: «In Egitto è sceso il mio popolo un tempo per abitarvi come straniero; poi l’Assiro senza motivo lo ha oppresso.
<p>5 Ora che cosa faccio io qui? - oracolo del Signore. Sì il mio popolo è stato deportato per nulla! I suoi dominatori trionfavano - oracolo del Signore - e sempre tutti i giorni il mio nome è stato disprezzato.
<p>6 Pertanto il mio popolo conoscerà il mio nome comprenderà in quel giorno che io dicevo: “Eccomi!”».
<p>7 Come sono belli sui monti<br/> i piedi del messaggero che annuncia la pace,<br/> del messaggero di buone notizie che annuncia la salvezza,<br/> che dice a Sion: «Regna il tuo Dio».
<p>8 Una voce! Le tue sentinelle alzano la voce,<br/> insieme esultano,<br/> poiché vedono con gli occhi<br/> il ritorno del Signore a Sion.
<p>9 Prorompete insieme in canti di gioia,<br/> rovine di Gerusalemme,<br/> perché il Signore ha consolato il suo popolo,<br/> ha riscattato Gerusalemme.
<p>10 Il Signore ha snudato il suo santo braccio<br/> davanti a tutte le nazioni;<br/> tutti i confini della terra vedranno<br/> la salvezza del nostro Dio.
<p>11 Fuori fuori uscite di là!<br/> Non toccate niente d’impuro.<br/> Uscite da essa purificatevi,<br/> voi che portate gli arredi del Signore!
<p>12 Voi non dovrete uscire in fretta<br/> né andarvene come uno che fugge,<br/> perché davanti a voi cammina il Signore,<br/> il Dio d’Israele chiude la vostra carovana.
<p>13 Ecco il mio servo avrà successo,<br/> sarà onorato esaltato e innalzato grandemente.
<p>14 Come molti si stupirono di lui<br/> - tanto era sfigurato per essere d’uomo il suo aspetto<br/> e diversa la sua forma da quella dei figli dell’uomo -,
<p>15 così si meraviglieranno di lui molte nazioni;<br/> i re davanti a lui si chiuderanno la bocca,<br/> poiché vedranno un fatto mai a essi raccontato<br/> e comprenderanno ciò che mai avevano udito.
<h4>53</h4>
<p>1 Chi avrebbe creduto al nostro annuncio?<br/> A chi sarebbe stato manifestato il braccio del Signore?
<p>2 è cresciuto come un virgulto davanti a lui<br/> e come una radice in terra arida.<br/> Non ha apparenza né bellezza<br/> per attirare i nostri sguardi,<br/> non splendore per poterci piacere.
<p>3 Disprezzato e reietto dagli uomini,<br/> uomo dei dolori che ben conosce il patire,<br/> come uno davanti al quale ci si copre la faccia;<br/> era disprezzato e non ne avevamo alcuna stima.
<p>4 Eppure egli si è caricato delle nostre sofferenze,<br/> si è addossato i nostri dolori;<br/> e noi lo giudicavamo castigato,<br/> percosso da Dio e umiliato.
<p>5 Egli è stato trafitto per le nostre colpe,<br/> schiacciato per le nostre iniquità.<br/> Il castigo che ci dà salvezza si è abbattuto su di lui;<br/> per le sue piaghe noi siamo stati guariti.
<p>6 Noi tutti eravamo sperduti come un gregge,<br/> ognuno di noi seguiva la sua strada;<br/> il Signore fece ricadere su di lui<br/> l’iniquità di noi tutti.
<p>7 Maltrattato si lasciò umiliare<br/> e non aprì la sua bocca;<br/> era come agnello condotto al macello,<br/> come pecora muta di fronte ai suoi tosatori,<br/> e non aprì la sua bocca.
<p>8 Con oppressione e ingiusta sentenza fu tolto di mezzo;<br/> chi si affligge per la sua posterità?<br/> Sì fu eliminato dalla terra dei viventi,<br/> per la colpa del mio popolo fu percosso a morte.
<p>9 Gli si diede sepoltura con gli empi,<br/> con il ricco fu il suo tumulo,<br/> sebbene non avesse commesso violenza<br/> né vi fosse inganno nella sua bocca.
<p>10 Ma al Signore è piaciuto prostrarlo con dolori.<br/> Quando offrirà se stesso in sacrificio di riparazione,<br/> vedrà una discendenza vivrà a lungo,<br/> si compirà per mezzo suo la volontà del Signore.
<p>11 Dopo il suo intimo tormento vedrà la luce<br/> e si sazierà della sua conoscenza;<br/> il giusto mio servo giustificherà molti,<br/> egli si addosserà le loro iniquità.
<p>12 Perciò io gli darò in premio le moltitudini,<br/> dei potenti egli farà bottino,<br/> perché ha spogliato se stesso fino alla morte<br/> ed è stato annoverato fra gli empi,<br/> mentre egli portava il peccato di molti<br/> e intercedeva per i colpevoli.
<h4>54</h4>
<p>1 Esulta o sterile che non hai partorito,<br/> prorompi in grida di giubilo e di gioia,<br/> tu che non hai provato i dolori,<br/> perché più numerosi sono i figli dell’abbandonata<br/> che i figli della maritata dice il Signore.
<p>2 Allarga lo spazio della tua tenda,<br/> stendi i teli della tua dimora senza risparmio,<br/> allunga le cordicelle rinforza i tuoi paletti,
<p>3 poiché ti allargherai a destra e a sinistra<br/> e la tua discendenza possederà le nazioni,<br/> popolerà le città un tempo deserte.
<p>4 Non temere perché non dovrai più arrossire;<br/> non vergognarti perché non sarai più disonorata;<br/> anzi dimenticherai la vergogna della tua giovinezza<br/> e non ricorderai più il disonore della tua vedovanza.
<p>5 Poiché tuo sposo è il tuo creatore,<br/> Signore degli eserciti è il suo nome;<br/> tuo redentore è il Santo d’Israele,<br/> è chiamato Dio di tutta la terra.
<p>6 Come una donna abbandonata<br/> e con l’animo afflitto ti ha richiamata il Signore.<br/> Viene forse ripudiata la donna sposata in gioventù ?<br/> - dice il tuo Dio.
<p>7 Per un breve istante ti ho abbandonata,<br/> ma ti raccoglierò con immenso amore.
<p>8 In un impeto di collera<br/> ti ho nascosto per un poco il mio volto;<br/> ma con affetto perenne<br/> ho avuto pietà di te,<br/> dice il tuo redentore il Signore.
<p>9 Ora è per me come ai giorni di Noè,<br/> quando giurai che non avrei più riversato<br/> le acque di Noè sulla terra;<br/> così ora giuro di non più adirarmi con te<br/> e di non più minacciarti.
<p>10 Anche se i monti si spostassero e i colli vacillassero,<br/> non si allontanerebbe da te il mio affetto,<br/> né vacillerebbe la mia alleanza di pace,<br/> dice il Signore che ti usa misericordia.
<p>11 Afflitta percossa dal turbine sconsolata,<br/> ecco io pongo sullo stibio le tue pietre<br/> e sugli zaffìri pongo le tue fondamenta.
<p>12 Farò di rubini la tua merlatura,<br/> le tue porte saranno di berilli,<br/> tutta la tua cinta sarà di pietre preziose.
<p>13 Tutti i tuoi figli saranno discepoli del Signore,<br/> grande sarà la prosperità dei tuoi figli;
<p>14 sarai fondata sulla giustizia.<br/> Tieniti lontana dall’oppressione perché non dovrai temere,<br/> dallo spavento perché non ti si accosterà.
<p>15 Ecco se ci sarà un attacco non sarà da parte mia.<br/> Chi ti attacca cadrà contro di te.
<p>16 Ecco io ho creato il fabbro<br/> che soffia sul fuoco delle braci<br/> e ne trae gli strumenti per il suo lavoro,<br/> e io ho creato anche il distruttore per devastare.
<p>17 Nessun’arma affilata contro di te avrà successo,<br/> condannerai ogni lingua<br/> che si alzerà contro di te in giudizio.<br/> Questa è la sorte dei servi del Signore,<br/> quanto spetta a loro da parte mia.<br/> Oracolo del Signore.
<h4>55</h4>
<p>1 O voi tutti assetati venite all’acqua,<br/> voi che non avete denaro venite,<br/> comprate e mangiate; venite comprate<br/> senza denaro senza pagare vino e latte.
<p>2 Perché spendete denaro per ciò che non è pane,<br/> il vostro guadagno per ciò che non sazia?<br/> Su ascoltatemi e mangerete cose buone<br/> e gusterete cibi succulenti.
<p>3 Porgete l’orecchio e venite a me,<br/> ascoltate e vivrete.<br/> Io stabilirò per voi un’alleanza eterna,<br/> i favori assicurati a Davide.
<p>4 Ecco l’ho costituito testimone fra i popoli,<br/> principe e sovrano sulle nazioni.
<p>5 Ecco tu chiamerai gente che non conoscevi;<br/> accorreranno a te nazioni che non ti conoscevano<br/> a causa del Signore tuo Dio,<br/> del Santo d’Israele che ti onora.
<p>6 Cercate il Signore mentre si fa trovare,<br/> invocatelo mentre è vicino.
<p>7 L’empio abbandoni la sua via<br/> e l’uomo iniquo i suoi pensieri;<br/> ritorni al Signore che avrà misericordia di lui<br/> e al nostro Dio che largamente perdona.
<p>8 Perché i miei pensieri non sono i vostri pensieri,<br/> le vostre vie non sono le mie vie. Oracolo del Signore.
<p>9 Quanto il cielo sovrasta la terra,<br/> tanto le mie vie sovrastano le vostre vie,<br/> i miei pensieri sovrastano i vostri pensieri.
<p>10 Come infatti la pioggia e la neve scendono dal cielo<br/> e non vi ritornano senza avere irrigato la terra,<br/> senza averla fecondata e fatta germogliare,<br/> perché dia il seme a chi semina<br/> e il pane a chi mangia,
<p>11 così sarà della mia parola uscita dalla mia bocca:<br/> non ritornerà a me senza effetto,<br/> senza aver operato ciò che desidero<br/> e senza aver compiuto ciò per cui l’ho mandata.
<p>12 Voi dunque partirete con gioia,<br/> sarete ricondotti in pace.<br/> I monti e i colli davanti a voi eromperanno in grida di gioia<br/> e tutti gli alberi dei campi batteranno le mani.
<p>13 Invece di spini cresceranno cipressi,<br/> invece di ortiche cresceranno mirti;<br/> ciò sarà a gloria del Signore,<br/> un segno eterno che non sarà distrutto.
<h4>56</h4>
<p>1 Così dice il Signore:<br/> «Osservate il diritto e praticate la giustizia,<br/> perché la mia salvezza sta per venire,<br/> la mia giustizia sta per rivelarsi».
<p>2 Beato l’uomo che così agisce<br/> e il figlio dell’uomo che a questo si attiene,<br/> che osserva il sabato senza profanarlo,<br/> che preserva la sua mano da ogni male.
<p>3 Non dica lo straniero che ha aderito al Signore:<br/> «Certo mi escluderà il Signore dal suo popolo!».<br/> Non dica l’eunuco:<br/> «Ecco io sono un albero secco!».
<p>4 Poiché così dice il Signore:<br/> «Agli eunuchi che osservano i miei sabati,<br/> preferiscono quello che a me piace<br/> e restano fermi nella mia alleanza,
<p>5 io concederò nella mia casa<br/> e dentro le mie mura un monumento e un nome<br/> più prezioso che figli e figlie;<br/> darò loro un nome eterno<br/> che non sarà mai cancellato.
<p>6 Gli stranieri che hanno aderito al Signore per servirlo<br/> e per amare il nome del Signore,<br/> e per essere suoi servi,<br/> quanti si guardano dal profanare il sabato<br/> e restano fermi nella mia alleanza,
<p>7 li condurrò sul mio monte santo<br/> e li colmerò di gioia nella mia casa di preghiera.<br/> I loro olocausti e i loro sacrifici<br/> saranno graditi sul mio altare,<br/> perché la mia casa si chiamerà<br/> casa di preghiera per tutti i popoli».
<p>8 Oracolo del Signore Dio,<br/> che raduna i dispersi d’Israele:<br/> «Io ne radunerò ancora altri,<br/> oltre quelli già radunati».
<p>9 Voi tutte bestie dei campi venite a mangiare;<br/> voi tutte bestie della foresta venite.
<p>10 I suoi guardiani sono tutti ciechi,<br/> non capiscono nulla.<br/> Sono tutti cani muti,<br/> incapaci di abbaiare;<br/> sonnecchiano accovacciati,<br/> amano appisolarsi.
<p>11 Ma questi cani avidi,<br/> che non sanno saziarsi,<br/> sono i pastori che non capiscono nulla.<br/> Ognuno segue la sua via,<br/> ognuno bada al proprio interesse senza eccezione.
<p>12 «Venite io prenderò del vino<br/> e ci ubriacheremo di bevande inebrianti.<br/> Domani sarà come oggi,<br/> e molto più ancora».
<h4>57</h4>
<p>1 Perisce il giusto nessuno ci bada.<br/> I pii sono tolti di mezzo nessuno ci fa caso.<br/> Il giusto è tolto di mezzo a causa del male.
<p>2 Egli entra nella pace:<br/> riposa sul suo giaciglio<br/> chi cammina per la via diritta.
<p>3 Ora venite qui voi,<br/> figli della maliarda,<br/> progenie di un adultero e di una prostituta.
<p>4 Di chi vi prendete gioco?<br/> Contro chi allargate la bocca<br/> e tirate fuori la lingua?<br/> Non siete voi forse figli del peccato,<br/> prole bastarda?
<p>5 Voi che spasimate fra i terebinti,<br/> sotto ogni albero verde,<br/> che sacrificate bambini nelle valli,<br/> tra i crepacci delle rocce.
<p>6 Tra le pietre levigate del torrente è la parte che ti spetta:<br/> esse sono la porzione che ti è toccata.<br/> Anche ad esse hai offerto libagioni,<br/> hai portato offerte sacrificali.<br/> E di questo dovrei forse avere pietà?
<p>7 Su un monte alto ed elevato<br/> hai posto il tuo giaciglio;<br/> anche là sei salita per fare sacrifici.
<p>8 Dietro la porta e gli stipiti<br/> hai posto il tuo emblema.<br/> Lontano da me hai scoperto il tuo giaciglio,<br/> vi sei salita lo hai allargato.<br/> Hai patteggiato con coloro<br/> con i quali amavi trescare;<br/> guardavi la mano.
<p>9 Ti sei presentata al re con olio,<br/> hai moltiplicato i tuoi profumi;<br/> hai inviato lontano i tuoi messaggeri,<br/> ti sei abbassata fino agli inferi.
<p>10 Ti sei stancata in tante tue vie,<br/> ma non hai detto: «è inutile».<br/> Hai trovato come ravvivare la mano;<br/> per questo non ti senti esausta.
<p>11 Chi hai temuto?<br/> Di chi hai avuto paura per farti infedele?<br/> E di me non ti ricordi,<br/> non ti curi?<br/> Non sono io che uso pazienza da sempre?<br/> Ma tu non hai timore di me.
<p>12 Io divulgherò la tua giustizia<br/> e le tue opere che non ti gioveranno.
<p>13 Alle tue grida ti salvino i tuoi idoli numerosi.<br/> Tutti se li porterà via il vento un soffio se li prenderà.<br/> Chi invece confida in me possederà la terra,<br/> erediterà il mio santo monte.
<p>14 Si dirà: «Spianate spianate preparate la via,<br/> rimuovete gli ostacoli sulla via del mio popolo».
<p>15 Poiché così parla l’Alto e l’Eccelso,<br/> che ha una sede eterna e il cui nome è santo.<br/> «In un luogo eccelso e santo io dimoro,<br/> ma sono anche con gli oppressi e gli umiliati,<br/> per ravvivare lo spirito degli umili<br/> e rianimare il cuore degli oppressi.
<p>16 Poiché io non voglio contendere sempre<br/> né per sempre essere adirato;<br/> altrimenti davanti a me verrebbe meno<br/> lo spirito e il soffio vitale che ho creato.
<p>17 Per l’iniquità della sua avarizia mi sono adirato,<br/> l’ho percosso mi sono nascosto e sdegnato;<br/> eppure egli voltandosi,<br/> se n’è andato per le strade del suo cuore.
<p>18 Ho visto le sue vie,<br/> ma voglio sanarlo guidarlo e offrirgli consolazioni.<br/> E ai suoi afflitti
<p>19 io pongo sulle labbra: “Pace,<br/> pace ai lontani e ai vicini<br/> - dice il Signore - e io li guarirò”».
<p>20 I malvagi sono come un mare agitato,<br/> che non può calmarsi<br/> e le cui acque portano su melma e fango.
<p>21 «Non c’è pace per i malvagi» dice il mio Dio.
<h4>58</h4>
<p>1 Grida a squarciagola non avere riguardo;<br/> alza la voce come il corno,<br/> dichiara al mio popolo i suoi delitti,<br/> alla casa di Giacobbe i suoi peccati.
<p>2 Mi cercano ogni giorno,<br/> bramano di conoscere le mie vie,<br/> come un popolo che pratichi la giustizia<br/> e non abbia abbandonato il diritto del suo Dio;<br/> mi chiedono giudizi giusti,<br/> bramano la vicinanza di Dio:
<p>3 «Perché digiunare se tu non lo vedi,<br/> mortificarci se tu non lo sai?».<br/> Ecco nel giorno del vostro digiuno curate i vostri affari,<br/> angariate tutti i vostri operai.
<p>4 Ecco voi digiunate fra litigi e alterchi<br/> e colpendo con pugni iniqui.<br/> Non digiunate più come fate oggi,<br/> così da fare udire in alto il vostro chiasso.
<p>5 è forse come questo il digiuno che bramo,<br/> il giorno in cui l’uomo si mortifica?<br/> Piegare come un giunco il proprio capo,<br/> usare sacco e cenere per letto,<br/> forse questo vorresti chiamare digiuno<br/> e giorno gradito al Signore?
<p>6 Non è piuttosto questo il digiuno che voglio:<br/> sciogliere le catene inique,<br/> togliere i legami del giogo,<br/> rimandare liberi gli oppressi<br/> e spezzare ogni giogo?
<p>7 Non consiste forse nel dividere il pane con l’affamato,<br/> nell’introdurre in casa i miseri senza tetto,<br/> nel vestire uno che vedi nudo,<br/> senza trascurare i tuoi parenti?
<p>8 Allora la tua luce sorgerà come l’aurora,<br/> la tua ferita si rimarginerà presto.<br/> Davanti a te camminerà la tua giustizia,<br/> la gloria del Signore ti seguirà.
<p>9 Allora invocherai e il Signore ti risponderà,<br/> implorerai aiuto ed egli dirà: «Eccomi!».<br/> Se toglierai di mezzo a te l’oppressione,<br/> il puntare il dito e il parlare empio,
<p>10 se aprirai il tuo cuore all’affamato,<br/> se sazierai l’afflitto di cuore,<br/> allora brillerà fra le tenebre la tua luce,<br/> la tua tenebra sarà come il meriggio.
<p>11 Ti guiderà sempre il Signore,<br/> ti sazierà in terreni aridi,<br/> rinvigorirà le tue ossa;<br/> sarai come un giardino irrigato<br/> e come una sorgente<br/> le cui acque non inaridiscono.
<p>12 La tua gente riedificherà le rovine antiche,<br/> ricostruirai le fondamenta di trascorse generazioni.<br/> Ti chiameranno riparatore di brecce,<br/> e restauratore di strade perché siano popolate.
<p>13 Se tratterrai il piede dal violare il sabato,<br/> dallo sbrigare affari nel giorno a me sacro,<br/> se chiamerai il sabato delizia<br/> e venerabile il giorno sacro al Signore,<br/> se lo onorerai evitando di metterti in cammino,<br/> di sbrigare affari e di contrattare,
<p>14 allora troverai la delizia nel Signore.<br/> Io ti farò montare sulle alture della terra,<br/> ti farò gustare l’eredità di Giacobbe tuo padre,<br/> perché la bocca del Signore ha parlato.
<h4>59</h4>
<p>1 Ecco non è troppo corta la mano del Signore per salvare;<br/> né troppo duro è il suo orecchio per udire.
<p>2 Ma le vostre iniquità hanno scavato un solco<br/> fra voi e il vostro Dio;<br/> i vostri peccati gli hanno fatto nascondere il suo volto<br/> per non darvi più ascolto.
<p>3 Le vostre palme sono macchiate di sangue<br/> e le vostre dita di iniquità<br/> le vostre labbra proferiscono menzogne,<br/> la vostra lingua sussurra perversità.
<p>4 Nessuno muove causa con giustizia,<br/> nessuno la discute con lealtà.<br/> Si confida nel nulla e si dice il falso,<br/> si concepisce la malizia e si genera l’iniquità.
<p>5 Dischiudono uova di serpente velenoso,<br/> tessono tele di ragno;<br/> chi mangia quelle uova morirà,<br/> e dall’uovo schiacciato esce un aspide.
<p>6 Le loro tele non servono per vesti,<br/> essi non possono coprirsi con le loro opere;<br/> le loro opere sono opere inique,<br/> il frutto di oppressioni è nelle loro mani.
<p>7 I loro piedi corrono al male,<br/> si affrettano a spargere sangue innocente;<br/> i loro pensieri sono pensieri iniqui,<br/> desolazione e distruzione sono sulle loro strade.
<p>8 Non conoscono la via della pace,<br/> non c’è giustizia nel loro procedere;<br/> rendono tortuosi i loro sentieri,<br/> chiunque vi cammina non conosce la pace.
<p>9 Per questo il diritto si è allontanato da noi<br/> e non ci raggiunge la giustizia.<br/> Speravamo la luce ed ecco le tenebre,<br/> lo splendore ma dobbiamo camminare nel buio.
<p>10 Tastiamo come ciechi la parete,<br/> come privi di occhi camminiamo a tastoni;<br/> inciampiamo a mezzogiorno come al crepuscolo,<br/> nel pieno vigore siamo come i morti.
<p>11 Noi tutti urliamo come orsi,<br/> andiamo gemendo come colombe;<br/> speravamo nel diritto ma non c’è,<br/> nella salvezza ma essa è lontana da noi.
<p>12 Poiché sono molti davanti a te i nostri delitti,<br/> i nostri peccati testimoniano contro di noi;<br/> poiché i nostri delitti ci stanno davanti<br/> e noi conosciamo le nostre iniquità:
<p>13 prevaricare e rinnegare il Signore,<br/> cessare di seguire il nostro Dio,<br/> parlare di oppressione e di ribellione,<br/> concepire con il cuore e pronunciare parole false.
<p>14 è trascurato il diritto<br/> e la giustizia se ne sta lontana,<br/> la verità incespica in piazza,<br/> la rettitudine non può entrarvi.
<p>15 La verità è abbandonata,<br/> chi evita il male viene spogliato.<br/> Ha visto questo il Signore<br/> ed è male ai suoi occhi<br/> che non ci sia più diritto.
<p>16 Egli ha visto che non c’era nessuno,<br/> si è meravigliato perché nessuno intercedeva.<br/> Ma lo ha soccorso il suo braccio,<br/> la sua giustizia lo ha sostenuto.
<p>17 Egli si è rivestito di giustizia come di una corazza,<br/> e sul suo capo ha posto l’elmo della salvezza.<br/> Ha indossato le vesti della vendetta,<br/> si è avvolto di zelo come di un manto.
<p>18 Egli ricompenserà secondo le opere:<br/> sdegno ai suoi avversari,<br/> vergogna ai suoi nemici;<br/> alle isole darà la ricompensa.
<p>19 In occidente temeranno il nome del Signore<br/> e in oriente la sua gloria,<br/> perché egli verrà come un fiume impetuoso,<br/> sospinto dal vento del Signore.
<p>20 Un redentore verrà per Sion,<br/> per quelli di Giacobbe convertiti dall’apostasia.<br/> Oracolo del Signore.
<p>21 «Quanto a me - dice il Signore - ecco la mia alleanza con loro: il mio spirito che è sopra di te e le parole che ho posto nella tua bocca non si allontaneranno dalla tua bocca né dalla bocca dei tuoi discendenti né dalla bocca dei discendenti dei tuoi discendenti - dice il Signore - ora e sempre».
<h4>60</h4>
<p>1 àlzati rivestiti di luce perché viene la tua luce,<br/> la gloria del Signore brilla sopra di te.
<p>2 Poiché ecco la tenebra ricopre la terra,<br/> nebbia fitta avvolge i popoli;<br/> ma su di te risplende il Signore,<br/> la sua gloria appare su di te.
<p>3 Cammineranno le genti alla tua luce,<br/> i re allo splendore del tuo sorgere.
<p>4 Alza gli occhi intorno e guarda:<br/> tutti costoro si sono radunati vengono a te.<br/> I tuoi figli vengono da lontano,<br/> le tue figlie sono portate in braccio.
<p>5 Allora guarderai e sarai raggiante,<br/> palpiterà e si dilaterà il tuo cuore,<br/> perché l’abbondanza del mare si riverserà su di te,<br/> verrà a te la ricchezza delle genti.
<p>6 Uno stuolo di cammelli ti invaderà,<br/> dromedari di Madian e di Efa,<br/> tutti verranno da Saba portando oro e incenso<br/> e proclamando le glorie del Signore.
<p>7 Tutte le greggi di Kedar si raduneranno presso di te,<br/> i montoni di Nebaiòt saranno al tuo servizio,<br/> saliranno come offerta gradita sul mio altare;<br/> renderò splendido il tempio della mia gloria.
<p>8 Chi sono quelle che volano come nubi<br/> e come colombe verso le loro colombaie?
<p>9 Sono le isole che sperano in me,<br/> le navi di Tarsis sono in prima fila,<br/> per portare i tuoi figli da lontano,<br/> con argento e oro,<br/> per il nome del Signore tuo Dio,<br/> per il Santo d’Israele che ti onora.
<p>10 Stranieri ricostruiranno le tue mura,<br/> i loro re saranno al tuo servizio,<br/> perché nella mia ira ti ho colpito,<br/> ma nella mia benevolenza ho avuto pietà di te.
<p>11 Le tue porte saranno sempre aperte,<br/> non si chiuderanno né di giorno né di notte,<br/> per lasciare entrare in te la ricchezza delle genti<br/> e i loro re che faranno da guida.
<p>12 Perché la nazione e il regno<br/> che non vorranno servirti periranno,<br/> e le nazioni saranno tutte sterminate.
<p>13 La gloria del Libano verrà a te,<br/> con cipressi olmi e abeti,<br/> per abbellire il luogo del mio santuario,<br/> per glorificare il luogo dove poggio i miei piedi.
<p>14 Verranno a te in atteggiamento umile<br/> i figli dei tuoi oppressori;<br/> ti si getteranno proni alle piante dei piedi<br/> quanti ti disprezzavano.<br/> Ti chiameranno «Città del Signore»,<br/> «Sion del Santo d’Israele».
<p>15 Dopo essere stata derelitta,<br/> odiata senza che alcuno passasse da te,<br/> io farò di te l’orgoglio dei secoli,<br/> la gioia di tutte le generazioni.
<p>16 Tu succhierai il latte delle genti,<br/> succhierai le ricchezze dei re.<br/> Saprai che io sono il Signore il tuo salvatore<br/> e il tuo redentore il Potente di Giacobbe.
<p>17 Farò venire oro anziché bronzo,<br/> farò venire argento anziché ferro,<br/> bronzo anziché legno,<br/> ferro anziché pietre.<br/> Costituirò tuo sovrano la pace,<br/> tuo governatore la giustizia.
<p>18 Non si sentirà più parlare di prepotenza nella tua terra,<br/> di devastazione e di distruzione entro i tuoi confini.<br/> Tu chiamerai salvezza le tue mura<br/> e gloria le tue porte.
<p>19 Il sole non sarà più la tua luce di giorno,<br/> né ti illuminerà più <br/> lo splendore della luna.<br/> Ma il Signore sarà per te luce eterna,<br/> il tuo Dio sarà il tuo splendore.
<p>20 Il tuo sole non tramonterà più <br/> né la tua luna si dileguerà,<br/> perché il Signore sarà per te luce eterna;<br/> saranno finiti i giorni del tuo lutto.
<p>21 Il tuo popolo sarà tutto di giusti,<br/> per sempre avranno in eredità la terra,<br/> germogli delle piantagioni del Signore,<br/> lavoro delle sue mani per mostrare la sua gloria.
<p>22 Il più piccolo diventerà un migliaio,<br/> il più insignificante un’immensa nazione;<br/> io sono il Signore:<br/> a suo tempo lo farò rapidamente.
<h4>61</h4>
<p>1 Lo spirito del Signore Dio è su di me,<br/> perché il Signore mi ha consacrato con l’unzione;<br/> mi ha mandato a portare il lieto annuncio ai miseri,<br/> a fasciare le piaghe dei cuori spezzati,<br/> a proclamare la libertà degli schiavi,<br/> la scarcerazione dei prigionieri,
<p>2 a promulgare l’anno di grazia del Signore,<br/> il giorno di vendetta del nostro Dio,<br/> per consolare tutti gli afflitti,
<p>3 per dare agli afflitti di Sion<br/> una corona invece della cenere,<br/> olio di letizia invece dell’abito da lutto,<br/> veste di lode invece di uno spirito mesto.<br/> Essi si chiameranno querce di giustizia,<br/> piantagione del Signore per manifestare la sua gloria.
<p>4 Riedificheranno le rovine antiche,<br/> ricostruiranno i vecchi ruderi,<br/> restaureranno le città desolate,<br/> i luoghi devastati dalle generazioni passate.
<p>5 Ci saranno estranei a pascere le vostre greggi<br/> e figli di stranieri saranno vostri contadini e vignaioli.
<p>6 Voi sarete chiamati sacerdoti del Signore,<br/> ministri del nostro Dio sarete detti.<br/> Vi nutrirete delle ricchezze delle nazioni,<br/> vi vanterete dei loro beni.
<p>7 Invece della loro vergogna riceveranno il doppio,<br/> invece dell’insulto avranno in sorte grida di gioia;<br/> per questo erediteranno il doppio nella loro terra,<br/> avranno una gioia eterna.
<p>8 Perché io sono il Signore che amo il diritto<br/> e odio la rapina e l’ingiustizia:<br/> io darò loro fedelmente il salario,<br/> concluderò con loro un’alleanza eterna.
<p>9 Sarà famosa tra le genti la loro stirpe,<br/> la loro discendenza in mezzo ai popoli.<br/> Coloro che li vedranno riconosceranno<br/> che essi sono la stirpe benedetta dal Signore.
<p>10 Io gioisco pienamente nel Signore,<br/> la mia anima esulta nel mio Dio,<br/> perché mi ha rivestito delle vesti della salvezza,<br/> mi ha avvolto con il mantello della giustizia,<br/> come uno sposo si mette il diadema<br/> e come una sposa si adorna di gioielli.
<p>11 Poiché come la terra produce i suoi germogli<br/> e come un giardino fa germogliare i suoi semi,<br/> così il Signore Dio farà germogliare la giustizia<br/> e la lode davanti a tutte le genti.
<h4>62</h4>
<p>1 Per amore di Sion non tacerò,<br/> per amore di Gerusalemme non mi concederò riposo,<br/> finché non sorga come aurora la sua giustizia<br/> e la sua salvezza non risplenda come lampada.
<p>2 Allora le genti vedranno la tua giustizia,<br/> tutti i re la tua gloria;<br/> sarai chiamata con un nome nuovo,<br/> che la bocca del Signore indicherà.
<p>3 Sarai una magnifica corona nella mano del Signore,<br/> un diadema regale nella palma del tuo Dio.
<p>4 Nessuno ti chiamerà più Abbandonata,<br/> né la tua terra sarà più detta Devastata,<br/> ma sarai chiamata Mia Gioia<br/> e la tua terra Sposata,<br/> perché il Signore troverà in te la sua delizia<br/> e la tua terra avrà uno sposo.
<p>5 Sì come un giovane sposa una vergine,<br/> così ti sposeranno i tuoi figli;<br/> come gioisce lo sposo per la sposa,<br/> così il tuo Dio gioirà per te.
<p>6 Sulle tue mura Gerusalemme,<br/> ho posto sentinelle;<br/> per tutto il giorno e tutta la notte<br/> non taceranno mai.<br/> Voi che risvegliate il ricordo del Signore,<br/> non concedetevi riposo
<p>7 né a lui date riposo,<br/> finché non abbia ristabilito Gerusalemme<br/> e ne abbia fatto oggetto di lode sulla terra.
<p>8 Il Signore ha giurato con la sua destra<br/> e con il suo braccio potente:<br/> «Mai più darò il tuo grano in cibo ai tuoi nemici,<br/> mai più gli stranieri berranno il vino<br/> per il quale tu hai faticato.
<p>9 No! Coloro che avranno raccolto il grano,<br/> lo mangeranno e canteranno inni al Signore,<br/> coloro che avranno vendemmiato<br/> berranno il vino nei cortili del mio santuario.
<p>10 Passate passate per le porte,<br/> sgombrate la via al popolo,<br/> spianate spianate la strada,<br/> liberatela dalle pietre,<br/> innalzate un vessillo per i popoli».
<p>11 Ecco ciò che il Signore fa sentire<br/> all’estremità della terra:<br/> «Dite alla figlia di Sion:<br/> “Ecco arriva il tuo salvatore;<br/> ecco egli ha con sé il premio<br/> e la sua ricompensa lo precede”.
<p>12 Li chiameranno “Popolo santo”,<br/> “Redenti del Signore”.<br/> E tu sarai chiamata Ricercata,<br/> “Città non abbandonata”».
<h4>63</h4>
<p>1 «Chi è costui che viene da Edom,<br/> da Bosra con le vesti tinte di rosso,<br/> splendido nella sua veste,<br/> che avanza nella pienezza della sua forza?».<br/> «Sono io che parlo con giustizia,<br/> e sono grande nel salvare».
<p>2 «Perché rossa è la tua veste<br/> e i tuoi abiti come quelli di chi pigia nel torchio?».
<p>3 «Nel tino ho pigiato da solo<br/> e del mio popolo nessuno era con me.<br/> Li ho pigiati nella mia ira,<br/> li ho calpestati nella mia collera.<br/> Il loro sangue è sprizzato sulle mie vesti<br/> e mi sono macchiato tutti gli abiti,
<p>4 perché il giorno della vendetta era nel mio cuore<br/> ed è giunto l’anno del mio riscatto.
<p>5 Guardai: nessuno mi aiutava;<br/> osservai stupito: nessuno mi sosteneva.<br/> Allora mi salvò il mio braccio,<br/> mi sostenne la mia ira.
<p>6 Calpestai i popoli con sdegno li ubriacai con ira,<br/> feci scorrere per terra il loro sangue».
<p>7 Voglio ricordare i benefici del Signore,<br/> le glorie del Signore,<br/> quanto egli ha fatto per noi.<br/> Egli è grande in bontà per la casa d’Israele.<br/> Egli ci trattò secondo la sua misericordia,<br/> secondo la grandezza della sua grazia.
<p>8 Disse: «Certo essi sono il mio popolo,<br/> figli che non deluderanno»,<br/> e fu per loro un salvatore
<p>9 in tutte le loro tribolazioni.<br/> Non un inviato né un angelo,<br/> ma egli stesso li ha salvati;<br/> con amore e compassione li ha riscattati,<br/> li ha sollevati e portati su di sé,<br/> tutti i giorni del passato.
<p>10 Ma essi si ribellarono<br/> e contristarono il suo santo spirito.<br/> Egli perciò divenne loro nemico<br/> e mosse loro guerra.
<p>11 Allora si ricordarono dei giorni antichi,<br/> di Mosè suo servo.<br/> Dov’è colui che lo fece salire dal mare<br/> con il pastore del suo gregge?<br/> Dov’è colui che gli pose nell’intimo<br/> il suo santo spirito,
<p>12 colui che fece camminare alla destra di Mosè<br/> il suo braccio glorioso,<br/> che divise le acque davanti a loro<br/> acquistandosi un nome eterno,
<p>13 colui che li fece avanzare tra i flutti<br/> come un cavallo nella steppa?<br/> Non inciamparono,
<p>14 come armento che scende per la valle:<br/> lo spirito del Signore li guidava al riposo.<br/> Così tu conducesti il tuo popolo,<br/> per acquistarti un nome glorioso.
<p>15 Guarda dal cielo e osserva<br/> dalla tua dimora santa e gloriosa.<br/> Dove sono il tuo zelo e la tua potenza,<br/> il fremito delle tue viscere<br/> e la tua misericordia?<br/> Non forzarti all’insensibilità,
<p>16 perché tu sei nostro padre,<br/> poiché Abramo non ci riconosce<br/> e Israele non si ricorda di noi.<br/> Tu Signore sei nostro padre,<br/> da sempre ti chiami nostro redentore.
<p>17 Perché Signore ci lasci vagare lontano dalle tue vie<br/> e lasci indurire il nostro cuore così che non ti tema?<br/> Ritorna per amore dei tuoi servi,<br/> per amore delle tribù tua eredità.
<p>18 Perché gli empi hanno calpestato il tuo santuario,<br/> i nostri avversari hanno profanato il tuo luogo santo?
<p>19 Siamo diventati da tempo<br/> gente su cui non comandi più ,<br/> su cui il tuo nome non è stato mai invocato.<br/> Se tu squarciassi i cieli e scendessi!<br/> Davanti a te sussulterebbero i monti,
<h4>64</h4>
<p>1 come il fuoco incendia le stoppie<br/> e fa bollire l’acqua,<br/> perché si conosca il tuo nome fra i tuoi nemici,<br/> e le genti tremino davanti a te.
<p>2 Quando tu compivi cose terribili che non attendevamo,<br/> tu scendesti e davanti a te sussultarono i monti.
<p>3 Mai si udì parlare da tempi lontani,<br/> orecchio non ha sentito,<br/> occhio non ha visto<br/> che un Dio fuori di te,<br/> abbia fatto tanto per chi confida in lui.
<p>4 Tu vai incontro a quelli che praticano con gioia la giustizia<br/> e si ricordano delle tue vie.<br/> Ecco tu sei adirato perché abbiamo peccato<br/> contro di te da lungo tempo e siamo stati ribelli.
<p>5 Siamo divenuti tutti come una cosa impura,<br/> e come panno immondo sono tutti i nostri atti di giustizia;<br/> tutti siamo avvizziti come foglie,<br/> le nostre iniquità ci hanno portato via come il vento.
<p>6 Nessuno invocava il tuo nome,<br/> nessuno si risvegliava per stringersi a te;<br/> perché tu avevi nascosto da noi il tuo volto,<br/> ci avevi messo in balìa della nostra iniquità.
<p>7 Ma Signore tu sei nostro padre;<br/> noi siamo argilla e tu colui che ci plasma,<br/> tutti noi siamo opera delle tue mani.
<p>8 Signore non adirarti fino all’estremo,<br/> non ricordarti per sempre dell’iniquità.<br/> Ecco guarda: tutti siamo tuo popolo.
<p>9 Le tue città sante sono un deserto,<br/> un deserto è diventata Sion,<br/> Gerusalemme una desolazione.
<p>10 Il nostro tempio santo e magnifico,<br/> dove i nostri padri ti hanno lodato,<br/> è divenuto preda del fuoco;<br/> tutte le nostre cose preziose sono distrutte.
<p>11 Dopo tutto questo resterai ancora insensibile o Signore,<br/> tacerai e ci umilierai fino all’estremo?
<h4>65</h4>
<p>1 Mi feci ricercare da chi non mi consultava,<br/> mi feci trovare da chi non mi cercava.<br/> Dissi: «Eccomi eccomi»<br/> a una nazione che non invocava il mio nome.
<p>2 Ho teso la mano ogni giorno a un popolo ribelle;<br/> essi andavano per una strada non buona,<br/> seguendo i loro propositi,
<p>3 un popolo che mi provocava<br/> sempre con sfacciataggine.<br/> Essi sacrificavano nei giardini,<br/> offrivano incenso sui mattoni,
<p>4 abitavano nei sepolcri,<br/> passavano la notte in nascondigli,<br/> mangiavano carne suina<br/> e cibi immondi nei loro piatti.
<p>5 Essi dicono: «Sta’ lontano!<br/> Non accostarti a me che per te sono sacro».<br/> Tali cose sono un fumo al mio naso,<br/> un fuoco acceso tutto il giorno.
<p>6 Ecco tutto questo sta scritto davanti a me;<br/> io non tacerò finché non avrò ripagato abbondantemente
<p>7 le vostre iniquità e le iniquità dei vostri padri,<br/> tutte insieme dice il Signore.<br/> Costoro hanno bruciato incenso sui monti<br/> e sui colli mi hanno insultato;<br/> così io misurerò loro in grembo<br/> la ricompensa delle loro azioni passate.
<p>8 Dice il Signore: «Come quando si trova succo in un grappolo,<br/> si dice: “Non distruggetelo perché qui c’è una benedizione”,<br/> così io farò per amore dei miei servi,<br/> per non distruggere ogni cosa.
<p>9 Io farò uscire una discendenza da Giacobbe,<br/> da Giuda un erede dei miei monti.<br/> I miei eletti ne saranno i padroni<br/> e i miei servi vi abiteranno.
<p>10 Saron diventerà un pascolo di greggi,<br/> la valle di Acor un recinto per armenti,<br/> per il mio popolo che mi ricercherà.
<p>11 Ma voi che avete abbandonato il Signore,<br/> dimentichi del mio santo monte,<br/> che preparate una tavola per Gad<br/> e riempite per Menì la coppa di vino,
<p>12 io vi destino alla spada;<br/> tutti vi curverete alla strage,<br/> perché ho chiamato e non avete risposto,<br/> ho parlato e non avete udito.<br/> Avete fatto ciò che è male ai miei occhi,<br/> ciò che non gradisco l’avete scelto».
<p>13 Pertanto così dice il Signore Dio:<br/> «Ecco i miei servi mangeranno<br/> e voi avrete fame;<br/> ecco i miei servi berranno<br/> e voi avrete sete;<br/> ecco i miei servi gioiranno<br/> e voi resterete delusi;
<p>14 ecco i miei servi giubileranno<br/> per la gioia del cuore,<br/> voi griderete per il dolore del cuore,<br/> urlerete per lo spirito affranto.
<p>15 Lascerete il vostro nome<br/> come imprecazione fra i miei eletti:<br/> “Così ti faccia morire il Signore Dio”.<br/> Ma i miei servi saranno chiamati con un altro nome.
<p>16 Chi vorrà essere benedetto nella terra,<br/> vorrà esserlo per il Dio fedele;<br/> chi vorrà giurare nella terra,<br/> giurerà per il Dio fedele,<br/> perché saranno dimenticate le tribolazioni antiche,<br/> saranno occultate ai miei occhi.
<p>17 Ecco infatti io creo nuovi cieli e nuova terra;<br/> non si ricorderà più il passato,<br/> non verrà più in mente,
<p>18 poiché si godrà e si gioirà sempre<br/> di quello che sto per creare,<br/> poiché creo Gerusalemme per la gioia,<br/> e il suo popolo per il gaudio.
<p>19 Io esulterò di Gerusalemme,<br/> godrò del mio popolo.<br/> Non si udranno più in essa<br/> voci di pianto grida di angoscia.
<p>20 Non ci sarà più <br/> un bimbo che viva solo pochi giorni,<br/> né un vecchio che dei suoi giorni<br/> non giunga alla pienezza,<br/> poiché il più giovane morirà a cento anni<br/> e chi non raggiunge i cento anni<br/> sarà considerato maledetto.
<p>21 Fabbricheranno case e le abiteranno,<br/> pianteranno vigne e ne mangeranno il frutto.
<p>22 Non fabbricheranno perché un altro vi abiti,<br/> né pianteranno perché un altro mangi,<br/> poiché quali i giorni dell’albero,<br/> tali i giorni del mio popolo.<br/> I miei eletti useranno a lungo<br/> quanto è prodotto dalle loro mani.
<p>23 Non faticheranno invano,<br/> né genereranno per una morte precoce,<br/> perché prole di benedetti dal Signore essi saranno,<br/> e insieme con essi anche la loro discendenza.
<p>24 Prima che mi invochino io risponderò<br/> mentre ancora stanno parlando,<br/> io già li avrò ascoltati.
<p>25 Il lupo e l’agnello pascoleranno insieme,<br/> il leone mangerà la paglia come un bue,<br/> e il serpente mangerà la polvere,<br/> non faranno né male né danno<br/> in tutto il mio santo monte» dice il Signore.
<h4>66</h4>
<p>1 Così dice il Signore:<br/> «Il cielo è il mio trono,<br/> la terra lo sgabello dei miei piedi.<br/> Quale casa mi potreste costruire?<br/> In quale luogo potrei fissare la dimora?
<p>2 Tutte queste cose ha fatto la mia mano<br/> ed esse sono mie - oracolo del Signore.<br/> Su chi volgerò lo sguardo?<br/> Sull’umile e su chi ha lo spirito contrito<br/> e su chi trema alla mia parola.
<p>3 Uno sacrifica un giovenco e poi uccide un uomo,<br/> uno immola una pecora e poi strozza un cane,<br/> uno presenta un’offerta e poi sangue di porco,<br/> uno brucia incenso e poi venera l’iniquità.<br/> Costoro hanno scelto le loro vie,<br/> essi si dilettano dei loro abomini;
<p>4 anch’io sceglierò la loro sventura<br/> e farò piombare su di loro ciò che temono,<br/> perché io avevo chiamato e nessuno ha risposto,<br/> avevo parlato e nessuno ha udito.<br/> Hanno fatto ciò che è male ai miei occhi,<br/> ciò che non gradisco hanno scelto».
<p>5 Ascoltate la parola del Signore,<br/> voi che tremate alla sua parola.<br/> Hanno detto i vostri fratelli che vi odiano,<br/> che vi respingono a causa del mio nome:<br/> «Mostri il Signore la sua gloria,<br/> perché possiamo vedere la vostra gioia!».<br/> Ma essi saranno confusi.
<p>6 Giunge un rumore un frastuono dalla città,<br/> un rumore dal tempio:<br/> è la voce del Signore che dà<br/> la ricompensa ai suoi nemici.
<p>7 Prima di provare i dolori ha partorito;<br/> prima che le venissero i dolori,<br/> ha dato alla luce un maschio.
<p>8 Chi ha mai udito una cosa simile,<br/> chi ha visto cose come queste?<br/> Nasce forse una terra in un giorno,<br/> una nazione è generata forse in un istante?<br/> Eppure Sion appena sentiti i dolori,<br/> ha partorito i figli.
<p>9 «Io che apro il grembo materno,<br/> non farò partorire?» dice il Signore.<br/> «Io che faccio generare,<br/> chiuderei il seno?» dice il tuo Dio.
<p>10 Rallegratevi con Gerusalemme,<br/> esultate per essa tutti voi che l’amate.<br/> Sfavillate con essa di gioia<br/> tutti voi che per essa eravate in lutto.
<p>11 Così sarete allattati e vi sazierete<br/> al seno delle sue consolazioni;<br/> succhierete e vi delizierete<br/> al petto della sua gloria.
<p>12 Perché così dice il Signore:<br/> «Ecco io farò scorrere verso di essa,<br/> come un fiume la pace;<br/> come un torrente in piena la gloria delle genti.<br/> Voi sarete allattati e portati in braccio,<br/> e sulle ginocchia sarete accarezzati.
<p>13 Come una madre consola un figlio,<br/> così io vi consolerò<br/> a Gerusalemme sarete consolati.
<p>14 Voi lo vedrete e gioirà il vostro cuore,<br/> le vostre ossa saranno rigogliose come l’erba.<br/> La mano del Signore si farà conoscere ai suoi servi,<br/> ma la sua collera contro i nemici.
<p>15 Poiché ecco il Signore viene con il fuoco,<br/> i suoi carri sono come un turbine,<br/> per riversare con ardore l’ira,<br/> la sua minaccia con fiamme di fuoco.
<p>16 Con il fuoco infatti il Signore farà giustizia<br/> e con la spada su ogni uomo;<br/> molti saranno i colpiti dal Signore.
<p>17 Coloro che si consacrano e purificano nei giardini,<br/> seguendo uno che sta in mezzo,<br/> che mangiano carne suina cose obbrobriose e topi,<br/> insieme finiranno - oracolo del Signore -
<p>18 con le loro opere e i loro propositi.<br/> Io verrò a radunare tutte le genti e tutte le lingue; essi verranno e vedranno la mia gloria.
<p>19 Io porrò in essi un segno e manderò i loro superstiti alle popolazioni di Tarsis Put, Lud Mesec Ros Tubal e Iavan alle isole lontane che non hanno udito parlare di me e non hanno visto la mia gloria; essi annunceranno la mia gloria alle genti.
<p>20 Ricondurranno tutti i vostri fratelli da tutte le genti come offerta al Signore su cavalli su carri su portantine su muli su dromedari al mio santo monte di Gerusalemme - dice il Signore - come i figli d’Israele portano l’offerta in vasi puri nel tempio del Signore.
<p>21 Anche tra loro mi prenderò sacerdoti leviti dice il Signore.
<p>22 Sì come i nuovi cieli<br/> e la nuova terra che io farò,<br/> dureranno per sempre davanti a me<br/> - oracolo del Signore -,<br/> così dureranno la vostra discendenza e il vostro nome.
<p>23 In ogni mese al novilunio,<br/> e al sabato di ogni settimana,<br/> verrà ognuno a prostrarsi<br/> davanti a me dice il Signore.
<p>24 Uscendo vedranno i cadaveri degli uomini<br/> che si sono ribellati contro di me;<br/> poiché il loro verme non morirà,<br/> il loro fuoco non si spegnerà<br/> e saranno un abominio per tutti».
