<h4>1</h4>
<p>1 Beato l’uomo che non entra nel consiglio dei malvagi,<br/> non resta nella via dei peccatori<br/> e non siede in compagnia degli arroganti,
<p>2  ma nella legge del Signore trova la sua gioia,<br/> la sua legge medita giorno e notte.
<p>3  è come albero piantato lungo corsi d’acqua,<br/> che dà frutto a suo tempo:<br/> le sue foglie non appassiscono<br/> e tutto quello che fa riesce bene.
<p>4  Non così non così i malvagi,<br/> ma come pula che il vento disperde;
<p>5  perciò non si alzeranno i malvagi nel giudizio<br/> né i peccatori nell’assemblea dei giusti,
<p>6  poiché il Signore veglia sul cammino dei giusti,<br/> mentre la via dei malvagi va in rovina.
<h4>2</h4>
<p>1  Perché le genti sono in tumulto<br/> e i popoli cospirano invano?
<p>2  Insorgono i re della terra<br/> e i prìncipi congiurano insieme<br/> contro il Signore e il suo consacrato:
<p>3  «Spezziamo le loro catene,<br/> gettiamo via da noi il loro giogo!».
<p>4  Ride colui che sta nei cieli,<br/> il Signore si fa beffe di loro.
<p>5  Egli parla nella sua ira,<br/> li spaventa con la sua collera:
<p>6  «Io stesso ho stabilito il mio sovrano<br/> sul Sion mia santa montagna».
<p>7  Voglio annunciare il decreto del Signore.<br/> Egli mi ha detto: «Tu sei mio figlio,<br/> io oggi ti ho generato.
<p>8  Chiedimi e ti darò in eredità le genti<br/> e in tuo dominio le terre più lontane.
<p>9  Le spezzerai con scettro di ferro,<br/> come vaso di argilla le frantumerai».
<p>10  E ora siate saggi o sovrani;<br/> lasciatevi correggere o giudici della terra;
<p>11  servite il Signore con timore<br/> e rallegratevi con tremore.
<p>12  Imparate la disciplina,<br/> perché non si adiri e voi perdiate la via:<br/> in un attimo divampa la sua ira.<br/> Beato chi in lui si rifugia.
<h4>3</h4>
<p>1  <i>Salmo. Di Davide. Quando fuggiva davanti al figlio Assalonne.</i>
<p>2  Signore quanti sono i miei avversari!<br/> Molti contro di me insorgono.
<p>3  Molti dicono della mia vita:<br/> «Per lui non c’è salvezza in Dio!».
<p>4  Ma tu sei mio scudo Signore,<br/> sei la mia gloria e tieni alta la mia testa.
<p>5  A gran voce grido al Signore<br/> ed egli mi risponde dalla sua santa montagna.
<p>6  Io mi corico mi addormento e mi risveglio:<br/> il Signore mi sostiene.
<p>7  Non temo la folla numerosa<br/> che intorno a me si è accampata.
<p>8  Sorgi Signore! Salvami Dio mio!<br/> Tu hai colpito alla mascella tutti i miei nemici,<br/> hai spezzato i denti dei malvagi.
<p>9  La salvezza viene dal Signore:<br/> sul tuo popolo la tua benedizione.
<h4>4</h4>
<p>1  <i>Al maestro del coro. Per strumenti a corda. Salmo. Di Davide.</i>
<p>2  Quando t’invoco rispondimi Dio della mia giustizia!<br/> Nell’angoscia mi hai dato sollievo;<br/> pietà di me ascolta la mia preghiera.
<p>3  Fino a quando voi uomini calpesterete il mio onore,<br/> amerete cose vane e cercherete la menzogna?
<p>4  Sappiatelo: il Signore fa prodigi per il suo fedele;<br/> il Signore mi ascolta quando lo invoco.
<p>5  Tremate e più non peccate,<br/> nel silenzio sul vostro letto esaminate il vostro cuore.
<p>6  Offrite sacrifici legittimi<br/> e confidate nel Signore.
<p>7  Molti dicono: «Chi ci farà vedere il bene,<br/> se da noi Signore è fuggita la luce del tuo volto?».
<p>8  Hai messo più gioia nel mio cuore<br/> di quanta ne diano a loro grano e vino in abbondanza.
<p>9  In pace mi corico e subito mi addormento,<br/> perché tu solo Signore fiducioso mi fai riposare.
<h4>5</h4>
<p>1  <i>Al maestro del coro. Per flauti. Salmo. Di Davide.</i>
<p>2  Porgi l’orecchio Signore alle mie parole:<br/> intendi il mio lamento.
<p>3  Sii attento alla voce del mio grido,<br/> o mio re e mio Dio,<br/> perché a te Signore rivolgo la mia preghiera.
<p>4  Al mattino ascolta la mia voce;<br/> al mattino ti espongo la mia richiesta<br/> e resto in attesa.
<p>5  Tu non sei un Dio che gode del male,<br/> non è tuo ospite il malvagio;
<p>6  gli stolti non resistono al tuo sguardo.<br/> Tu hai in odio tutti i malfattori,
<p>7  tu distruggi chi dice menzogne.<br/> Sanguinari e ingannatori il Signore li detesta.
<p>8  Io invece per il tuo grande amore,<br/> entro nella tua casa;<br/> mi prostro verso il tuo tempio santo<br/> nel tuo timore.
<p>9  Guidami Signore nella tua giustizia<br/> a causa dei miei nemici;<br/> spiana davanti a me la tua strada.
<p>10  Non c’è sincerità sulla loro bocca,<br/> è pieno di perfidia il loro cuore;<br/> la loro gola è un sepolcro aperto,<br/> la loro lingua seduce.
<p>11  Condannali o Dio,<br/> soccombano alle loro trame,<br/> per i tanti loro delitti disperdili,<br/> perché a te si sono ribellati.
<p>12  Gioiscano quanti in te si rifugiano,<br/> esultino senza fine.<br/> Proteggili perché in te si allietino<br/> quanti amano il tuo nome,
<p>13  poiché tu benedici il giusto Signore,<br/> come scudo lo circondi di benevolenza.
<h4>6</h4>
<p>1  <i>Al maestro del coro. Per strumenti a corda. Sull’ottava. Salmo. Di Davide.</i>
<p>2  Signore non punirmi nella tua ira,<br/> non castigarmi nel tuo furore.
<p>3  Pietà di me Signore sono sfinito;<br/> guariscimi Signore: tremano le mie ossa.
<p>4  Trema tutta l’anima mia.<br/> Ma tu Signore fino a quando?
<p>5  Ritorna Signore libera la mia vita,<br/> salvami per la tua misericordia.
<p>6  Nessuno tra i morti ti ricorda.<br/> Chi negli inferi canta le tue lodi?
<p>7  Sono stremato dai miei lamenti,<br/> ogni notte inondo di pianto il mio giaciglio,<br/> bagno di lacrime il mio letto.
<p>8  I miei occhi nel dolore si consumano,<br/> invecchiano fra tante mie afflizioni.
<p>9  Via da me voi tutti che fate il male:<br/> il Signore ascolta la voce del mio pianto.
<p>10  Il Signore ascolta la mia supplica,<br/> il Signore accoglie la mia preghiera.
<p>11  Si vergognino e tremino molto tutti i miei nemici,<br/> tornino indietro e si vergognino all’istante.
<h4>7</h4>
<p>1  <i>Lamento che Davide cantò al Signore a causa delle parole di Cus il Beniaminita.</i>
<p>2  Signore mio Dio in te ho trovato rifugio:<br/> salvami da chi mi perseguita e liberami,
<p>3  perché non mi sbrani come un leone,<br/> dilaniandomi senza che alcuno mi liberi.
<p>4  Signore mio Dio se così ho agito,<br/> se c’è ingiustizia nelle mie mani,
<p>5  se ho ripagato il mio amico con il male,<br/> se ho spogliato i miei avversari senza motivo,
<p>6  il nemico mi insegua e mi raggiunga,<br/> calpesti a terra la mia vita<br/> e getti nella polvere il mio onore.
<p>7  Sorgi Signore nella tua ira,<br/> àlzati contro la furia dei miei avversari,<br/> svégliati mio Dio emetti un giudizio!
<p>8  L’assemblea dei popoli ti circonda:<br/> ritorna dall’alto a dominarla!
<p>9  Il Signore giudica i popoli.<br/> Giudicami Signore secondo la mia giustizia,<br/> secondo l’innocenza che è in me.
<p>10  Cessi la cattiveria dei malvagi.<br/> Rendi saldo il giusto,<br/> tu che scruti mente e cuore o Dio giusto.
<p>11  Il mio scudo è in Dio:<br/> egli salva i retti di cuore.
<p>12  Dio è giudice giusto,<br/> Dio si sdegna ogni giorno.
<p>13  Non torna forse ad affilare la spada,<br/> a tendere a puntare il suo arco?
<p>14  Si prepara strumenti di morte,<br/> arroventa le sue frecce.
<p>15  Ecco il malvagio concepisce ingiustizia,<br/> è gravido di cattiveria partorisce menzogna.
<p>16  Egli scava un pozzo profondo<br/> e cade nella fossa che ha fatto;
<p>17  la sua cattiveria ricade sul suo capo,<br/> la sua violenza gli piomba sulla testa.
<p>18  Renderò grazie al Signore per la sua giustizia<br/> e canterò il nome di Dio l’Altissimo.
<h4>8</h4>
<p>1  <i>Al maestro del coro. Su «I torchi». Salmo. Di Davide.</i>
<p>2  O Signore Signore nostro,<br/> quanto è mirabile il tuo nome su tutta la terra!<br/> Voglio innalzare sopra i cieli la tua magnificenza,
<p>3  con la bocca di bambini e di lattanti:<br/> hai posto una difesa contro i tuoi avversari,<br/> per ridurre al silenzio nemici e ribelli.
<p>4  Quando vedo i tuoi cieli opera delle tue dita,<br/> la luna e le stelle che tu hai fissato,
<p>5  che cosa è mai l’uomo perché di lui ti ricordi,<br/> il figlio dell’uomo perché te ne curi?
<p>6  Davvero l’hai fatto poco meno di un dio,<br/> di gloria e di onore lo hai coronato.
<p>7  Gli hai dato potere sulle opere delle tue mani,<br/> tutto hai posto sotto i suoi piedi:
<p>8  tutte le greggi e gli armenti<br/> e anche le bestie della campagna,
<p>9  gli uccelli del cielo e i pesci del mare,<br/> ogni essere che percorre le vie dei mari.
<p>10  O Signore Signore nostro,<br/> quanto è mirabile il tuo nome su tutta la terra!
<h4>9</h4>
<p>1  <i>Al maestro del coro. Su «La morte del figlio». Salmo. Di Davide.</i>
<p>2  Renderò grazie al Signore con tutto il cuore,<br/> annuncerò tutte le tue meraviglie.
<p>3  Gioirò ed esulterò in te,<br/> canterò inni al tuo nome o Altissimo,
<p>4  mentre i miei nemici tornano indietro,<br/> davanti a te inciampano e scompaiono,
<p>5  perché hai sostenuto il mio diritto e la mia causa:<br/> ti sei seduto in trono come giudice giusto.
<p>6  Hai minacciato le nazioni hai sterminato il malvagio,<br/> il loro nome hai cancellato in eterno per sempre.
<p>7  Il nemico è battuto ridotto a rovine per sempre.<br/> è scomparso il ricordo delle città che hai distrutto.
<p>8  Ma il Signore siede in eterno,<br/> stabilisce il suo trono per il giudizio:
<p>9  governerà il mondo con giustizia,<br/> giudicherà i popoli con rettitudine.
<p>10  Il Signore sarà un rifugio per l’oppresso,<br/> un rifugio nei momenti di angoscia.
<p>11  Confidino in te quanti conoscono il tuo nome,<br/> perché tu non abbandoni chi ti cerca Signore.
<p>12  Cantate inni al Signore che abita in Sion,<br/> narrate le sue imprese tra i popoli,
<p>13  perché egli chiede conto del sangue versato,<br/> se ne ricorda non dimentica il grido dei poveri.
<p>14  Abbi pietà di me Signore,<br/> vedi la mia miseria opera dei miei nemici,<br/> tu che mi fai risalire dalle porte della morte,
<p>15  perché io possa annunciare tutte le tue lodi;<br/> alle porte della figlia di Sion<br/> esulterò per la tua salvezza.
<p>16  Sono sprofondate le genti nella fossa che hanno scavato,<br/> nella rete che hanno nascosto si è impigliato il loro piede.
<p>17  Il Signore si è fatto conoscere ha reso giustizia;<br/> il malvagio è caduto nella rete opera delle sue mani.
<p>18  Tornino i malvagi negli inferi,<br/> tutte le genti che dimenticano Dio.
<p>19  Perché il misero non sarà mai dimenticato,<br/> la speranza dei poveri non sarà mai delusa.
<p>20  Sorgi Signore non prevalga l’uomo:<br/> davanti a te siano giudicate le genti.
<p>21  Riempile di spavento Signore,<br/> riconoscano le genti di essere mortali.
<h4>11</h4>
<p>1  <i>Al maestro del coro. Di Davide.</i><br/> Nel Signore mi sono rifugiato.<br/> Come potete dirmi:<br/> «Fuggi come un passero verso il monte»?
<p>2  Ecco i malvagi tendono l’arco,<br/> aggiustano la freccia sulla corda<br/> per colpire nell’ombra i retti di cuore.
<p>3  Quando sono scosse le fondamenta,<br/> il giusto che cosa può fare?
<p>4  Ma il Signore sta nel suo tempio santo,<br/> il Signore ha il trono nei cieli.<br/> I suoi occhi osservano attenti,<br/> le sue pupille scrutano l’uomo.
<p>5  Il Signore scruta giusti e malvagi,<br/> egli odia chi ama la violenza.
<p>6  Brace fuoco e zolfo farà piovere sui malvagi;<br/> vento bruciante toccherà loro in sorte.
<p>7  Giusto è il Signore ama le cose giuste;<br/> gli uomini retti contempleranno il suo volto.
<h4>12</h4>
<p>1  <i>Al maestro del coro. Sull’ottava. Salmo. Di Davide.</i>
<p>2  Salvami Signore! Non c’è più un uomo giusto;<br/> sono scomparsi i fedeli tra i figli dell’uomo.
<p>3  Si dicono menzogne l’uno all’altro,<br/> labbra adulatrici parlano con cuore doppio.
<p>4  Recida il Signore le labbra adulatrici,<br/> la lingua che vanta imprese grandiose,
<p>5  quanti dicono: «Con la nostra lingua siamo forti,<br/> le nostre labbra sono con noi:<br/> chi sarà il nostro padrone?».
<p>6  «Per l’oppressione dei miseri e il gemito dei poveri,<br/> ecco mi alzerò - dice il Signore -<br/> metterò in salvo chi è disprezzato».
<p>7  Le parole del Signore sono parole pure,<br/> argento separato dalle scorie nel crogiuolo,<br/> raffinato sette volte.
<p>8  Tu o Signore le manterrai,<br/> ci proteggerai da questa gente per sempre,
<p>9  anche se attorno si aggirano i malvagi<br/> e cresce la corruzione in mezzo agli uomini.
<h4>13</h4>
<p>1  <i>Al maestro del coro. Salmo. Di Davide.</i>
<p>2  Fino a quando Signore continuerai a dimenticarmi?<br/> Fino a quando mi nasconderai il tuo volto?
<p>3  Fino a quando nell’anima mia addenserò pensieri,<br/> tristezza nel mio cuore tutto il giorno?<br/> Fino a quando su di me prevarrà il mio nemico?
<p>4  Guarda rispondimi Signore mio Dio,<br/> conserva la luce ai miei occhi,<br/> perché non mi sorprenda il sonno della morte,
<p>5  perché il mio nemico non dica: «L’ho vinto!»<br/> e non esultino i miei avversari se io vacillo.
<p>6  Ma io nella tua fedeltà ho confidato;<br/> esulterà il mio cuore nella tua salvezza,<br/> canterò al Signore che mi ha beneficato.
<h4>14</h4>
<p>1  <i>Al maestro del coro. Di Davide</i>.<br/> Lo stolto pensa: «Dio non c’è».<br/> Sono corrotti fanno cose abominevoli:<br/> non c’è chi agisca bene.
<p>2  Il Signore dal cielo si china sui figli dell’uomo<br/> per vedere se c’è un uomo saggio,<br/> uno che cerchi Dio.
<p>3  Sono tutti traviati tutti corrotti;<br/> non c’è chi agisca bene neppure uno.
<p>4  Non impareranno dunque tutti i malfattori,<br/> che divorano il mio popolo come il pane<br/> e non invocano il Signore?
<p>5  Ecco hanno tremato di spavento,<br/> perché Dio è con la stirpe del giusto.
<p>6  Voi volete umiliare le speranze del povero,<br/> ma il Signore è il suo rifugio.
<p>7  Chi manderà da Sion la salvezza d’Israele?<br/> Quando il Signore ristabilirà la sorte del suo popolo,<br/> esulterà Giacobbe e gioirà Israele.
<h4>15</h4>
<p>1  <i>Salmo. Di Davide</i>.<br/> Signore chi abiterà nella tua tenda?<br/> Chi dimorerà sulla tua santa montagna?
<p>2  Colui che cammina senza colpa,<br/> pratica la giustizia<br/> e dice la verità che ha nel cuore,
<p>3  non sparge calunnie con la sua lingua,<br/> non fa danno al suo prossimo<br/> e non lancia insulti al suo vicino.
<p>4  Ai suoi occhi è spregevole il malvagio,<br/> ma onora chi teme il Signore.<br/> Anche se ha giurato a proprio danno,<br/> mantiene la parola;
<p>5  non presta il suo denaro a usura<br/> e non accetta doni contro l’innocente.<br/> Colui che agisce in questo modo<br/> resterà saldo per sempre.
<h4>16</h4>
<p>1  <i>Miktam. Di Davide</i>.<br/> Proteggimi o Dio: in te mi rifugio.
<p>2  Ho detto al Signore: «Il mio Signore sei tu,<br/> solo in te è il mio bene».
<p>3  Agli idoli del paese,<br/> agli dèi potenti andava tutto il mio favore.
<p>4  Moltiplicano le loro pene<br/> quelli che corrono dietro a un dio straniero.<br/> Io non spanderò le loro libagioni di sangue,<br/> né pronuncerò con le mie labbra i loro nomi.
<p>5  Il Signore è mia parte di eredità e mio calice:<br/> nelle tue mani è la mia vita.
<p>6  Per me la sorte è caduta su luoghi deliziosi:<br/> la mia eredità è stupenda.
<p>7  Benedico il Signore che mi ha dato consiglio;<br/> anche di notte il mio animo mi istruisce.
<p>8  Io pongo sempre davanti a me il Signore,<br/> sta alla mia destra non potrò vacillare.
<p>9  Per questo gioisce il mio cuore<br/> ed esulta la mia anima;<br/> anche il mio corpo riposa al sicuro,
<p>10  perché non abbandonerai la mia vita negli inferi,<br/> né lascerai che il tuo fedele veda la fossa.
<p>11  Mi indicherai il sentiero della vita,<br/> gioia piena alla tua presenza,<br/> dolcezza senza fine alla tua destra.
<h4>17</h4>
<p>1  <i>Preghiera. Di Davide.</i><br/> Ascolta Signore la mia giusta causa,<br/> sii attento al mio grido.<br/> Porgi l’orecchio alla mia preghiera:<br/> sulle mie labbra non c’è inganno.
<p>2  Dal tuo volto venga per me il giudizio,<br/> i tuoi occhi vedano la giustizia.
<p>3  Saggia il mio cuore scrutalo nella notte,<br/> provami al fuoco: non troverai malizia.<br/> La mia bocca non si è resa colpevole,
<p>4  secondo l’agire degli uomini;<br/> seguendo la parola delle tue labbra,<br/> ho evitato i sentieri del violento.
<p>5  Tieni saldi i miei passi sulle tue vie<br/> e i miei piedi non vacilleranno.
<p>6  Io t’invoco poiché tu mi rispondi o Dio;<br/> tendi a me l’orecchio ascolta le mie parole,
<p>7  mostrami i prodigi della tua misericordia,<br/> tu che salvi dai nemici chi si affida alla tua destra.
<p>8  Custodiscimi come pupilla degli occhi,<br/> all’ombra delle tue ali nascondimi,
<p>9  di fronte ai malvagi che mi opprimono,<br/> ai nemici mortali che mi accerchiano.
<p>10  Il loro animo è insensibile,<br/> le loro bocche parlano con arroganza.
<p>11  Eccoli: avanzano mi circondano,<br/> puntano gli occhi per gettarmi a terra,
<p>12  simili a un leone che brama la preda,<br/> a un leoncello che si apposta in agguato.
<p>13  àlzati Signore affrontalo abbattilo;<br/> con la tua spada liberami dal malvagio,
<p>14  con la tua mano Signore dai mortali,<br/> dai mortali del mondo la cui sorte è in questa vita.<br/> Sazia pure dei tuoi beni il loro ventre,<br/> se ne sazino anche i figli e ne avanzi per i loro bambini.
<p>15  Ma io nella giustizia contemplerò il tuo volto,<br/> al risveglio mi sazierò della tua immagine.
<h4>18</h4>
<p>1  <i>Al maestro del coro. Di Davide servo del Signore che rivolse al Signore le parole di questo canto quando il Signore lo liberò dal potere di tutti i suoi nemici e dalla mano di Saul.</i>
<p>2 <i>Disse dunque:</i><br/> Ti amo Signore mia forza,
<p>3  Signore mia roccia mia fortezza mio liberatore,<br/> mio Dio mia rupe in cui mi rifugio;<br/> mio scudo mia potente salvezza e mio baluardo.
<p>4  Invoco il Signore degno di lode,<br/> e sarò salvato dai miei nemici.
<p>5  Mi circondavano flutti di morte,<br/> mi travolgevano torrenti infernali;
<p>6  già mi avvolgevano i lacci degli inferi,<br/> già mi stringevano agguati mortali.
<p>7  Nell’angoscia invocai il Signore,<br/> nell’angoscia gridai al mio Dio:<br/> dal suo tempio ascoltò la mia voce,<br/> a lui ai suoi orecchi giunse il mio grido.
<p>8  La terra tremò e si scosse;<br/> vacillarono le fondamenta dei monti,<br/> si scossero perché egli era adirato.
<p>9  Dalle sue narici saliva fumo,<br/> dalla sua bocca un fuoco divorante;<br/> da lui sprizzavano carboni ardenti.
<p>10  Abbassò i cieli e discese,<br/> una nube oscura sotto i suoi piedi.
<p>11  Cavalcava un cherubino e volava,<br/> si librava sulle ali del vento.
<p>12  Si avvolgeva di tenebre come di un velo,<br/> di acque oscure e di nubi come di una tenda.
<p>13  Davanti al suo fulgore passarono le nubi,<br/> con grandine e carboni ardenti.
<p>14  Il Signore tuonò dal cielo,<br/> l’Altissimo fece udire la sua voce:<br/> grandine e carboni ardenti.
<p>15  Scagliò saette e li disperse,<br/> fulminò con folgori e li sconfisse.
<p>16  Allora apparve il fondo del mare,<br/> si scoprirono le fondamenta del mondo,<br/> per la tua minaccia Signore,<br/> per lo spirare del tuo furore.
<p>17  Stese la mano dall’alto e mi prese,<br/> mi sollevò dalle grandi acque,
<p>18  mi liberò da nemici potenti,<br/> da coloro che mi odiavano<br/> ed erano più forti di me.
<p>19  Mi assalirono nel giorno della mia sventura,<br/> ma il Signore fu il mio sostegno;
<p>20  mi portò al largo,<br/> mi liberò perché mi vuol bene.
<p>21  Il Signore mi tratta secondo la mia giustizia,<br/> mi ripaga secondo l’innocenza delle mie mani,
<p>22  perché ho custodito le vie del Signore,<br/> non ho abbandonato come un empio il mio Dio.
<p>23  I suoi giudizi mi stanno tutti davanti,<br/> non ho respinto da me la sua legge;
<p>24  ma integro sono stato con lui<br/> e mi sono guardato dalla colpa.
<p>25  Il Signore mi ha ripagato secondo la mia giustizia,<br/> secondo l’innocenza delle mie mani davanti ai suoi occhi.
<p>26  Con l’uomo buono tu sei buono,<br/> con l’uomo integro tu sei integro,
<p>27  con l’uomo puro tu sei puro<br/> e dal perverso non ti fai ingannare.
<p>28  Perché tu salvi il popolo dei poveri,<br/> ma abbassi gli occhi dei superbi.
<p>29  Signore tu dai luce alla mia lampada;<br/> il mio Dio rischiara le mie tenebre.
<p>30  Con te mi getterò nella mischia,<br/> con il mio Dio scavalcherò le mura.
<p>31  La via di Dio è perfetta,<br/> la parola del Signore è purificata nel fuoco;<br/> egli è scudo per chi in lui si rifugia.
<p>32  Infatti chi è Dio se non il Signore?<br/> O chi è roccia se non il nostro Dio?
<p>33  Il Dio che mi ha cinto di vigore<br/> e ha reso integro il mio cammino,
<p>34  mi ha dato agilità come di cerve<br/> e sulle alture mi ha fatto stare saldo,
<p>35  ha addestrato le mie mani alla battaglia,<br/> le mie braccia a tendere l’arco di bronzo.
<p>36  Tu mi hai dato il tuo scudo di salvezza,<br/> la tua destra mi ha sostenuto,<br/> mi hai esaudito e mi hai fatto crescere.
<p>37  Hai spianato la via ai miei passi,<br/> i miei piedi non hanno vacillato.
<p>38  Ho inseguito i miei nemici e li ho raggiunti,<br/> non sono tornato senza averli annientati.
<p>39  Li ho colpiti e non si sono rialzati,<br/> sono caduti sotto i miei piedi.
<p>40  Tu mi hai cinto di forza per la guerra,<br/> hai piegato sotto di me gli avversari.
<p>41  Dei nemici mi hai mostrato le spalle:<br/> quelli che mi odiavano li ho distrutti.
<p>42  Hanno gridato e nessuno li ha salvati,<br/> hanno gridato al Signore ma non ha risposto.
<p>43  Come polvere al vento li ho dispersi,<br/> calpestati come fango delle strade.
<p>44  Mi hai scampato dal popolo in rivolta,<br/> mi hai posto a capo di nazioni.<br/> Un popolo che non conoscevo mi ha servito;
<p>45  all’udirmi subito mi obbedivano,<br/> stranieri cercavano il mio favore,
<p>46  impallidivano uomini stranieri<br/> e uscivano tremanti dai loro nascondigli.
<p>47  Viva il Signore e benedetta la mia roccia,<br/> sia esaltato il Dio della mia salvezza.
<p>48  Dio tu mi accordi la rivincita<br/> e sottometti i popoli al mio giogo,
<p>49  mi salvi dai nemici furenti,<br/> dei miei avversari mi fai trionfare<br/> e mi liberi dall’uomo violento.
<p>50  Per questo Signore ti loderò tra le genti<br/> e canterò inni al tuo nome.
<p>51  Egli concede al suo re grandi vittorie,<br/> si mostra fedele al suo consacrato,<br/> a Davide e alla sua discendenza per sempre.
<h4>19</h4>
<p>1  <i>Al maestro del coro. Salmo. Di Davide</i>.
<p>2  I cieli narrano la gloria di Dio,<br/> l’opera delle sue mani annuncia il firmamento.
<p>3  Il giorno al giorno ne affida il racconto<br/> e la notte alla notte ne trasmette notizia.
<p>4  Senza linguaggio senza parole,<br/> senza che si oda la loro voce,
<p>5  per tutta la terra si diffonde il loro annuncio<br/> e ai confini del mondo il loro messaggio.<br/> Là pose una tenda per il sole
<p>6  che esce come sposo dalla stanza nuziale:<br/> esulta come un prode che percorre la via.
<p>7  Sorge da un estremo del cielo<br/> e la sua orbita raggiunge l’altro estremo:<br/> nulla si sottrae al suo calore.
<p>8  La legge del Signore è perfetta,<br/> rinfranca l’anima;<br/> la testimonianza del Signore è stabile,<br/> rende saggio il semplice.
<p>9  I precetti del Signore sono retti,<br/> fanno gioire il cuore;<br/> il comando del Signore è limpido,<br/> illumina gli occhi.
<p>10  Il timore del Signore è puro,<br/> rimane per sempre;<br/> i giudizi del Signore sono fedeli,<br/> sono tutti giusti,
<p>11  più preziosi dell’oro,<br/> di molto oro fino,<br/> più dolci del miele<br/> e di un favo stillante.
<p>12  Anche il tuo servo ne è illuminato,<br/> per chi li osserva è grande il profitto.
<p>13  Le inavvertenze chi le discerne?<br/> Assolvimi dai peccati nascosti.
<p>14  Anche dall’orgoglio salva il tuo servo<br/> perché su di me non abbia potere;<br/> allora sarò irreprensibile,<br/> sarò puro da grave peccato.
<p>15  Ti siano gradite le parole della mia bocca;<br/> davanti a te i pensieri del mio cuore,<br/> Signore mia roccia e mio redentore.
<h4>20</h4>
<p>1  <i>Al maestro del coro. Salmo. Di Davide.</i>
<p>2  Ti risponda il Signore nel giorno dell’angoscia,<br/> ti protegga il nome del Dio di Giacobbe.
<p>3  Ti mandi l’aiuto dal suo santuario<br/> e dall’alto di Sion ti sostenga.
<p>4  Si ricordi di tutte le tue offerte<br/> e gradisca i tuoi olocausti.
<p>5  Ti conceda ciò che il tuo cuore desidera,<br/> adempia ogni tuo progetto.
<p>6  Esulteremo per la tua vittoria,<br/> nel nome del nostro Dio alzeremo i nostri vessilli:<br/> adempia il Signore tutte le tue richieste.
<p>7  Ora so che il Signore dà vittoria al suo consacrato;<br/> gli risponde dal suo cielo santo<br/> con la forza vittoriosa della sua destra.
<p>8  Chi fa affidamento sui carri chi sui cavalli:<br/> noi invochiamo il nome del Signore nostro Dio.
<p>9  Quelli si piegano e cadono,<br/> ma noi restiamo in piedi e siamo saldi.
<p>10  Da’ al re la vittoria Signore;<br/> rispondici quando t’invochiamo.
<h4>21</h4>
<p>1  <i>Al maestro del coro. Salmo. Di Davide.</i>
<p>2  Signore il re gioisce della tua potenza!<br/> Quanto esulta per la tua vittoria!
<p>3  Hai esaudito il desiderio del suo cuore,<br/> non hai respinto la richiesta delle sue labbra.
<p>4  Gli vieni incontro con larghe benedizioni,<br/> gli poni sul capo una corona di oro puro.
<p>5  Vita ti ha chiesto a lui l’hai concessa,<br/> lunghi giorni in eterno per sempre.
<p>6  Grande è la sua gloria per la tua vittoria,<br/> lo ricopri di maestà e di onore,
<p>7  poiché gli accordi benedizioni per sempre,<br/> lo inondi di gioia dinanzi al tuo volto.
<p>8  Perché il re confida nel Signore:<br/> per la fedeltà dell’Altissimo non sarà mai scosso.
<p>9  La tua mano raggiungerà tutti i nemici,<br/> la tua destra raggiungerà quelli che ti odiano.
<p>10  Gettali in una fornace ardente<br/> nel giorno in cui ti mostrerai;<br/> nella sua ira li inghiottirà il Signore,<br/> li divorerà il fuoco.
<p>11  Eliminerai dalla terra il loro frutto,<br/> la loro stirpe di mezzo agli uomini.
<p>12  Perché hanno riversato su di te il male,<br/> hanno tramato insidie; ma non avranno successo.
<p>13  Hai fatto loro voltare la schiena,<br/> quando contro di loro puntavi il tuo arco.
<p>14  àlzati Signore in tutta la tua forza:<br/> canteremo e inneggeremo alla tua potenza.
<h4>22</h4>
<p>1  <i>Al maestro del coro. Su «Cerva dell’aurora». Salmo. Di Davide.</i>
<p>2  Dio mio Dio mio perché mi hai abbandonato?<br/> Lontane dalla mia salvezza le parole del mio grido!
<p>3  Mio Dio grido di giorno e non rispondi;<br/> di notte e non c’è tregua per me.
<p>4  Eppure tu sei il Santo,<br/> tu siedi in trono fra le lodi d’Israele.
<p>5  In te confidarono i nostri padri,<br/> confidarono e tu li liberasti;
<p>6  a te gridarono e furono salvati,<br/> in te confidarono e non rimasero delusi.
<p>7  Ma io sono un verme e non un uomo,<br/> rifiuto degli uomini disprezzato dalla gente.
<p>8  Si fanno beffe di me quelli che mi vedono,<br/> storcono le labbra scuotono il capo:
<p>9  «Si rivolga al Signore; lui lo liberi,<br/> lo porti in salvo se davvero lo ama!».
<p>10  Sei proprio tu che mi hai tratto dal grembo,<br/> mi hai affidato al seno di mia madre.
<p>11  Al mio nascere a te fui consegnato;<br/> dal grembo di mia madre sei tu il mio Dio.
<p>12  Non stare lontano da me,<br/> perché l’angoscia è vicina e non c’è chi mi aiuti.
<p>13  Mi circondano tori numerosi,<br/> mi accerchiano grossi tori di Basan.
<p>14  Spalancano contro di me le loro fauci:<br/> un leone che sbrana e ruggisce.
<p>15  Io sono come acqua versata,<br/> sono slogate tutte le mie ossa.<br/> Il mio cuore è come cera,<br/> si scioglie in mezzo alle mie viscere.
<p>16  Arido come un coccio è il mio vigore,<br/> la mia lingua si è incollata al palato,<br/> mi deponi su polvere di morte.
<p>17  Un branco di cani mi circonda,<br/> mi accerchia una banda di malfattori;<br/> hanno scavato le mie mani e i miei piedi.
<p>18  Posso contare tutte le mie ossa.<br/> Essi stanno a guardare e mi osservano:
<p>19  si dividono le mie vesti,<br/> sulla mia tunica gettano la sorte.
<p>20  Ma tu Signore non stare lontano,<br/> mia forza vieni presto in mio aiuto.
<p>21  Libera dalla spada la mia vita,<br/> dalle zampe del cane l’unico mio bene.
<p>22  Salvami dalle fauci del leone<br/> e dalle corna dei bufali.<br/> Tu mi hai risposto!
<p>23  Annuncerò il tuo nome ai miei fratelli,<br/> ti loderò in mezzo all’assemblea.
<p>24  Lodate il Signore voi suoi fedeli,<br/> gli dia gloria tutta la discendenza di Giacobbe,<br/> lo tema tutta la discendenza d’Israele;
<p>25  perché egli non ha disprezzato<br/> né disdegnato l’afflizione del povero,<br/> il proprio volto non gli ha nascosto<br/> ma ha ascoltato il suo grido di aiuto.
<p>26  Da te la mia lode nella grande assemblea;<br/> scioglierò i miei voti davanti ai suoi fedeli.
<p>27  I poveri mangeranno e saranno saziati,<br/> loderanno il Signore quanti lo cercano;<br/> il vostro cuore viva per sempre!
<p>28  Ricorderanno e torneranno al Signore<br/> tutti i confini della terra;<br/> davanti a te si prostreranno<br/> tutte le famiglie dei popoli.
<p>29  Perché del Signore è il regno:<br/> è lui che domina sui popoli!
<p>30  A lui solo si prostreranno<br/> quanti dormono sotto terra,<br/> davanti a lui si curveranno<br/> quanti discendono nella polvere;<br/> ma io vivrò per lui,
<p>31  lo servirà la mia discendenza.<br/> Si parlerà del Signore alla generazione che viene;
<p>32  annunceranno la sua giustizia;<br/> al popolo che nascerà diranno:<br/> «Ecco l’opera del Signore!».
<h4>23</h4>
<p>1  <i>Salmo. Di Davide.</i><br/> Il Signore è il mio pastore:<br/> non manco di nulla.
<p>2  Su pascoli erbosi mi fa riposare,<br/> ad acque tranquille mi conduce.
<p>3  Rinfranca l’anima mia,<br/> mi guida per il giusto cammino<br/> a motivo del suo nome.
<p>4  Anche se vado per una valle oscura,<br/> non temo alcun male perché tu sei con me.<br/> Il tuo bastone e il tuo vincastro<br/> mi danno sicurezza.
<p>5  Davanti a me tu prepari una mensa<br/> sotto gli occhi dei miei nemici.<br/> Ungi di olio il mio capo;<br/> il mio calice trabocca.
<p>6  Sì bontà e fedeltà mi saranno compagne<br/> tutti i giorni della mia vita,<br/> abiterò ancora nella casa del Signore<br/> per lunghi giorni.
<h4>24</h4>
<p>1  <i>Di Davide. Salmo</i>.<br/> Del Signore è la terra e quanto contiene:<br/> il mondo con i suoi abitanti.
<p>2  è lui che l’ha fondato sui mari<br/> e sui fiumi l’ha stabilito.
<p>3  Chi potrà salire il monte del Signore?<br/> Chi potrà stare nel suo luogo santo?
<p>4  Chi ha mani innocenti e cuore puro,<br/> chi non si rivolge agli idoli,<br/> chi non giura con inganno.
<p>5  Egli otterrà benedizione dal Signore,<br/> giustizia da Dio sua salvezza.
<p>6  Ecco la generazione che lo cerca,<br/> che cerca il tuo volto Dio di Giacobbe.
<p>7  Alzate o porte la vostra fronte,<br/> alzatevi soglie antiche,<br/> ed entri il re della gloria.
<p>8  Chi è questo re della gloria?<br/> Il Signore forte e valoroso,<br/> il Signore valoroso in battaglia.
<p>9  Alzate o porte la vostra fronte,<br/> alzatevi soglie antiche,<br/> ed entri il re della gloria.
<p>10  Chi è mai questo re della gloria?<br/> Il Signore degli eserciti è il re della gloria.
<h4>25</h4>
<p>1  <i>Di Davide.</i> A te Signore innalzo l’anima mia,
<p>2  mio Dio in te confido:<br/> che io non resti deluso!<br/> Non trionfino su di me i miei nemici!
<p>3  Chiunque in te spera non resti deluso;<br/> sia deluso chi tradisce senza motivo.
<p>4  Fammi conoscere Signore le tue vie,<br/> insegnami i tuoi sentieri.
<p>5  Guidami nella tua fedeltà e istruiscimi,<br/> perché sei tu il Dio della mia salvezza; io spero in te tutto il giorno.
<p>6  Ricòrdati Signore della tua misericordia<br/> e del tuo amore che è da sempre.
<p>7  I peccati della mia giovinezza<br/> e le mie ribellioni non li ricordare:<br/> ricòrdati di me nella tua misericordia,<br/> per la tua bontà Signore.
<p>8  Buono e retto è il Signore,<br/> indica ai peccatori la via giusta;
<p>9  guida i poveri secondo giustizia,<br/> insegna ai poveri la sua via.
<p>10  Tutti i sentieri del Signore sono amore e fedeltà<br/> per chi custodisce la sua alleanza e i suoi precetti.
<p>11  Per il tuo nome Signore,<br/> perdona la mia colpa anche se è grande.
<p>12  C’è un uomo che teme il Signore?<br/> Gli indicherà la via da scegliere.
<p>13  Egli riposerà nel benessere,<br/> la sua discendenza possederà la terra.
<p>14  Il Signore si confida con chi lo teme:<br/> gli fa conoscere la sua alleanza.
<p>15  I miei occhi sono sempre rivolti al Signore,<br/> è lui che fa uscire dalla rete il mio piede.
<p>16  Volgiti a me e abbi pietà,<br/> perché sono povero e solo.
<p>17  Allarga il mio cuore angosciato,<br/> liberami dagli affanni.
<p>18  Vedi la mia povertà e la mia fatica<br/> e perdona tutti i miei peccati.
<p>19  Guarda i miei nemici: sono molti,<br/> e mi detestano con odio violento.
<p>20  Proteggimi portami in salvo;<br/> che io non resti deluso,<br/> perché in te mi sono rifugiato.
<p>21  Mi proteggano integrità e rettitudine,<br/> perché in te ho sperato.
<p>22  O Dio libera Israele<br/> da tutte le sue angosce.
<h4>26</h4>
<p>1  <i>Di Davide.</i><br/> Fammi giustizia Signore:<br/> nell’integrità ho camminato,<br/> confido nel Signore non potrò vacillare.
<p>2  Scrutami Signore e mettimi alla prova,<br/> raffinami al fuoco il cuore e la mente.
<p>3  La tua bontà è davanti ai miei occhi,<br/> nella tua verità ho camminato.
<p>4  Non siedo con gli uomini falsi<br/> e non vado con gli ipocriti;
<p>5  odio la banda dei malfattori<br/> e non siedo con i malvagi.
<p>6  Lavo nell’innocenza le mie mani<br/> e giro attorno al tuo altare o Signore,
<p>7  per far risuonare voci di lode<br/> e narrare tutte le tue meraviglie.
<p>8  Signore amo la casa dove tu dimori<br/> e il luogo dove abita la tua gloria.
<p>9  Non associare me ai peccatori<br/> né la mia vita agli uomini di sangue,
<p>10  perché vi è delitto nelle loro mani,<br/> di corruzione è piena la loro destra.
<p>11  Ma io cammino nella mia integrità<br/> riscattami e abbi pietà di me.
<p>12  Il mio piede sta su terra piana;<br/> nelle assemblee benedirò il Signore.
<h4>27</h4>
<p>1  <i>Di Davide.</i><br/> Il Signore è mia luce e mia salvezza:<br/> di chi avrò timore?<br/> Il Signore è difesa della mia vita:<br/> di chi avrò paura?
<p>2  Quando mi assalgono i malvagi<br/> per divorarmi la carne,<br/> sono essi avversari e nemici,<br/> a inciampare e cadere.
<p>3  Se contro di me si accampa un esercito,<br/> il mio cuore non teme;<br/> se contro di me si scatena una guerra,<br/> anche allora ho fiducia.
<p>4  Una cosa ho chiesto al Signore,<br/> questa sola io cerco:<br/> abitare nella casa del Signore<br/> tutti i giorni della mia vita,<br/> per contemplare la bellezza del Signore<br/> e ammirare il suo santuario.
<p>5  Nella sua dimora mi offre riparo<br/> nel giorno della sventura.<br/> Mi nasconde nel segreto della sua tenda,<br/> sopra una roccia mi innalza.
<p>6  E ora rialzo la testa<br/> sui nemici che mi circondano.<br/> Immolerò nella sua tenda sacrifici di vittoria,<br/> inni di gioia canterò al Signore.
<p>7  Ascolta Signore la mia voce.<br/> Io grido: abbi pietà di me rispondimi!
<p>8  Il mio cuore ripete il tuo invito:<br/> «Cercate il mio volto!».<br/> Il tuo volto Signore io cerco.
<p>9  Non nascondermi il tuo volto,<br/> non respingere con ira il tuo servo.<br/> Sei tu il mio aiuto non lasciarmi,<br/> non abbandonarmi Dio della mia salvezza.
<p>10  Mio padre e mia madre mi hanno abbandonato,<br/> ma il Signore mi ha raccolto.
<p>11  Mostrami Signore la tua via,<br/> guidami sul retto cammino,<br/> perché mi tendono insidie.
<p>12  Non gettarmi in preda ai miei avversari.<br/> Contro di me si sono alzàti falsi testimoni<br/> che soffiano violenza.
<p>13  Sono certo di contemplare la bontà del Signore<br/> nella terra dei viventi.
<p>14  Spera nel Signore sii forte,<br/> si rinsaldi il tuo cuore e spera nel Signore.
<h4>28</h4>
<p>1  <i>Di Davide.</i><br/> A te grido Signore mia roccia,<br/> con me non tacere:<br/> se tu non mi parli,<br/> sono come chi scende nella fossa.
<p>2  Ascolta la voce della mia supplica,<br/> quando a te grido aiuto,<br/> quando alzo le mie mani<br/> verso il tuo santo tempio.
<p>3  Non trascinarmi via con malvagi e malfattori,<br/> che parlano di pace al loro prossimo,<br/> ma hanno la malizia nel cuore.
<p>4  Ripagali secondo il loro agire,<br/> secondo la malvagità delle loro azioni;<br/> secondo le opere delle loro mani,<br/> rendi loro quanto meritano.
<p>5  Non hanno compreso l’agire del Signore<br/> e l’opera delle sue mani:<br/> egli li demolirà senza più riedificarli.
<p>6  Sia benedetto il Signore,<br/> che ha dato ascolto alla voce della mia supplica.
<p>7  Il Signore è mia forza e mio scudo,<br/> in lui ha confidato il mio cuore.<br/> Mi ha dato aiuto: esulta il mio cuore,<br/> con il mio canto voglio rendergli grazie.
<p>8  Forza è il Signore per il suo popolo,<br/> rifugio di salvezza per il suo consacrato.
<p>9  Salva il tuo popolo e benedici la tua eredità,<br/> sii loro pastore e sostegno per sempre.
<h4>29</h4>
<p>1  <i>Salmo. Di Davide.</i><br/> Date al Signore figli di Dio,<br/> date al Signore gloria e potenza.
<p>2  Date al Signore la gloria del suo nome,<br/> prostratevi al Signore nel suo atrio santo.
<p>3  La voce del Signore è sopra le acque,<br/> tuona il Dio della gloria,<br/> il Signore sulle grandi acque.
<p>4  La voce del Signore è forza,<br/> la voce del Signore è potenza.
<p>5  La voce del Signore schianta i cedri,<br/> schianta il Signore i cedri del Libano.
<p>6  Fa balzare come un vitello il Libano,<br/> e il monte Sirion come un giovane bufalo.
<p>7  La voce del Signore saetta fiamme di fuoco,
<p>8  la voce del Signore scuote il deserto,<br/> scuote il Signore il deserto di Kades.
<p>9  La voce del Signore provoca le doglie alle cerve<br/> e affretta il parto delle capre.<br/> Nel suo tempio tutti dicono: «Gloria!».
<p>10  Il Signore è seduto sull’oceano del cielo,<br/> il Signore siede re per sempre.
<p>11  Il Signore darà potenza al suo popolo,<br/> il Signore benedirà il suo popolo con la pace.
<h4>30</h4>
<p>1  <i>Salmo. Canto per la dedicazione del tempio. Di Davide.</i>
<p>2  Ti esalterò Signore perché mi hai risollevato,<br/> non hai permesso ai miei nemici di gioire su di me.
<p>3  Signore mio Dio,<br/> a te ho gridato e mi hai guarito.
<p>4  Signore hai fatto risalire la mia vita dagli inferi,<br/> mi hai fatto rivivere perché non scendessi nella fossa.
<p>5  Cantate inni al Signore o suoi fedeli,<br/> della sua santità celebrate il ricordo,
<p>6  perché la sua collera dura un istante,<br/> la sua bontà per tutta la vita.<br/> Alla sera ospite è il pianto<br/> e al mattino la gioia.
<p>7  Ho detto nella mia sicurezza:<br/> «Mai potrò vacillare!».
<p>8  Nella tua bontà o Signore,<br/> mi avevi posto sul mio monte sicuro;<br/> il tuo volto hai nascosto<br/> e lo spavento mi ha preso.
<p>9  A te grido Signore,<br/> al Signore chiedo pietà:
<p>10  «Quale guadagno dalla mia morte,<br/> dalla mia discesa nella fossa?<br/> Potrà ringraziarti la polvere<br/> e proclamare la tua fedeltà?
<p>11  Ascolta Signore abbi pietà di me,<br/> Signore vieni in mio aiuto!».
<p>12  Hai mutato il mio lamento in danza,<br/> mi hai tolto l’abito di sacco,<br/> mi hai rivestito di gioia,
<p>13  perché ti canti il mio cuore senza tacere;<br/> Signore mio Dio ti renderò grazie per sempre.
<h4>31</h4>
<p>1  <i>Al maestro del coro. Salmo. Di Davide.</i>
<p>2  In te Signore mi sono rifugiato,<br/> mai sarò deluso;<br/> difendimi per la tua giustizia.
<p>3  Tendi a me il tuo orecchio,<br/> vieni presto a liberarmi.<br/> Sii per me una roccia di rifugio,<br/> un luogo fortificato che mi salva.
<p>4  Perché mia rupe e mia fortezza tu sei,<br/> per il tuo nome guidami e conducimi.
<p>5  Scioglimi dal laccio che mi hanno teso,<br/> perché sei tu la mia difesa.
<p>6  Alle tue mani affido il mio spirito;<br/> tu mi hai riscattato Signore Dio fedele.
<p>7  Tu hai in odio chi serve idoli falsi,<br/> io invece confido nel Signore.
<p>8  Esulterò e gioirò per la tua grazia,<br/> perché hai guardato alla mia miseria,<br/> hai conosciuto le angosce della mia vita;
<p>9  non mi hai consegnato nelle mani del nemico,<br/> hai posto i miei piedi in un luogo spazioso.
<p>10  Abbi pietà di me Signore sono nell’affanno;<br/> per il pianto si consumano i miei occhi,<br/> la mia gola e le mie viscere.
<p>11  Si logora nel dolore la mia vita,<br/> i miei anni passano nel gemito;<br/> inaridisce per la pena il mio vigore<br/> e si consumano le mie ossa.
<p>12  Sono il rifiuto dei miei nemici<br/> e persino dei miei vicini,<br/> il terrore dei miei conoscenti;<br/> chi mi vede per strada mi sfugge.
<p>13  Sono come un morto lontano dal cuore;<br/> sono come un coccio da gettare.
<p>14  Ascolto la calunnia di molti: «Terrore all’intorno!»,<br/> quando insieme contro di me congiurano,<br/> tramano per togliermi la vita.
<p>15  Ma io confido in te Signore;<br/> dico: «Tu sei il mio Dio,
<p>16  i miei giorni sono nelle tue mani».<br/> Liberami dalla mano dei miei nemici<br/> e dai miei persecutori:
<p>17  sul tuo servo fa’ splendere il tuo volto,<br/> salvami per la tua misericordia.
<p>18  Signore che io non debba vergognarmi<br/> per averti invocato;<br/> si vergognino i malvagi,<br/> siano ridotti al silenzio negli inferi.
<p>19  Tacciano le labbra bugiarde,<br/> che dicono insolenze contro il giusto<br/> con orgoglio e disprezzo.
<p>20  Quanto è grande la tua bontà Signore!<br/> La riservi per coloro che ti temono,<br/> la dispensi davanti ai figli dell’uomo,<br/> a chi in te si rifugia.
<p>21  Tu li nascondi al riparo del tuo volto,<br/> lontano dagli intrighi degli uomini;<br/> li metti al sicuro nella tua tenda,<br/> lontano dai litigi delle lingue.
<p>22  Benedetto il Signore,<br/> che per me ha fatto meraviglie di grazia<br/> in una città fortificata.
<p>23  Io dicevo nel mio sgomento:<br/> «Sono escluso dalla tua presenza».<br/> Tu invece hai ascoltato la voce della mia preghiera<br/> quando a te gridavo aiuto.
<p>24  Amate il Signore voi tutti suoi fedeli;<br/> il Signore protegge chi ha fiducia in lui<br/> e ripaga in abbondanza chi opera con superbia.
<p>25  Siate forti rendete saldo il vostro cuore,<br/> voi tutti che sperate nel Signore.
<h4>32</h4>
<p>1  <i>Di Davide. Maskil.</i><br/> Beato l’uomo a cui è tolta la colpa<br/> e coperto il peccato.
<p>2  Beato l’uomo a cui Dio non imputa il delitto<br/> e nel cui spirito non è inganno.
<p>3  Tacevo e si logoravano le mie ossa,<br/> mentre ruggivo tutto il giorno.
<p>4  Giorno e notte pesava su di me la tua mano,<br/> come nell’arsura estiva si inaridiva il mio vigore.
<p>5  Ti ho fatto conoscere il mio peccato,<br/> non ho coperto la mia colpa.<br/> Ho detto: «Confesserò al Signore le mie iniquità»<br/> e tu hai tolto la mia colpa e il mio peccato.
<p>6  Per questo ti prega ogni fedele<br/> nel tempo dell’angoscia;<br/> quando irromperanno grandi acque<br/> non potranno raggiungerlo.
<p>7  Tu sei il mio rifugio mi liberi dall’angoscia,<br/> mi circondi di canti di liberazione:
<p>8  «Ti istruirò e ti insegnerò la via da seguire;<br/> con gli occhi su di te ti darò consiglio.
<p>9  Non siate privi d’intelligenza come il cavallo e come il mulo:<br/> la loro foga si piega con il morso e le briglie,<br/> se no a te non si avvicinano».
<p>10  Molti saranno i dolori del malvagio,<br/> ma l’amore circonda chi confida nel Signore.
<p>11  Rallegratevi nel Signore ed esultate o giusti!<br/> Voi tutti retti di cuore gridate di gioia!
<h4>33</h4>
<p>1  Esultate o giusti nel Signore;<br/> per gli uomini retti è bella la lode.
<p>2  Lodate il Signore con la cetra,<br/> con l’arpa a dieci corde a lui cantate.
<p>3  Cantate al Signore un canto nuovo,<br/> con arte suonate la cetra e acclamate,
<p>4  perché retta è la parola del Signore<br/> e fedele ogni sua opera.
<p>5  Egli ama la giustizia e il diritto;<br/> dell’amore del Signore è piena la terra.
<p>6  Dalla parola del Signore furono fatti i cieli,<br/> dal soffio della sua bocca ogni loro schiera.
<p>7  Come in un otre raccoglie le acque del mare,<br/> chiude in riserve gli abissi.
<p>8  Tema il Signore tutta la terra,<br/> tremino davanti a lui gli abitanti del mondo,
<p>9  perché egli parlò e tutto fu creato,<br/> comandò e tutto fu compiuto.
<p>10  Il Signore annulla i disegni delle nazioni,<br/> rende vani i progetti dei popoli.
<p>11  Ma il disegno del Signore sussiste per sempre,<br/> i progetti del suo cuore per tutte le generazioni.
<p>12  Beata la nazione che ha il Signore come Dio,<br/> il popolo che egli ha scelto come sua eredità.
<p>13  Il Signore guarda dal cielo:<br/> egli vede tutti gli uomini;
<p>14  dal trono dove siede<br/> scruta tutti gli abitanti della terra,
<p>15  lui che di ognuno ha plasmato il cuore<br/> e ne comprende tutte le opere.
<p>16  Il re non si salva per un grande esercito<br/> né un prode scampa per il suo grande vigore.
<p>17  Un’illusione è il cavallo per la vittoria,<br/> e neppure un grande esercito può dare salvezza.
<p>18  Ecco l’occhio del Signore è su chi lo teme,<br/> su chi spera nel suo amore,
<p>19  per liberarlo dalla morte<br/> e nutrirlo in tempo di fame.
<p>20  L’anima nostra attende il Signore:<br/> egli è nostro aiuto e nostro scudo.
<p>21  è in lui che gioisce il nostro cuore,<br/> nel suo santo nome noi confidiamo.
<p>22  Su di noi sia il tuo amore Signore,<br/> come da te noi speriamo.
<h4>34</h4>
<p>1  <i>Di Davide. Quando si finse pazzo in presenza di Abimèlec tanto che questi lo scacciò ed egli se ne andò.</i>
<p>2  Benedirò il Signore in ogni tempo,<br/> sulla mia bocca sempre la sua lode.
<p>3  Io mi glorio nel Signore:<br/> i poveri ascoltino e si rallegrino.
<p>4  Magnificate con me il Signore,<br/> esaltiamo insieme il suo nome.
<p>5  Ho cercato il Signore: mi ha risposto<br/> e da ogni mia paura mi ha liberato.
<p>6  Guardate a lui e sarete raggianti,<br/> i vostri volti non dovranno arrossire.
<p>7  Questo povero grida e il Signore lo ascolta,<br/> lo salva da tutte le sue angosce.
<p>8  L’angelo del Signore si accampa<br/> attorno a quelli che lo temono e li libera.
<p>9  Gustate e vedete com’è buono il Signore;<br/> beato l’uomo che in lui si rifugia.
<p>10  Temete il Signore suoi santi:<br/> nulla manca a coloro che lo temono.
<p>11  I leoni sono miseri e affamati,<br/> ma a chi cerca il Signore non manca alcun bene.
<p>12  Venite figli ascoltatemi:<br/> vi insegnerò il timore del Signore.
<p>13  Chi è l’uomo che desidera la vita<br/> e ama i giorni in cui vedere il bene?
<p>14  Custodisci la lingua dal male,<br/> le labbra da parole di menzogna.
<p>15  Sta’ lontano dal male e fa’ il bene,<br/> cerca e persegui la pace.
<p>16  Gli occhi del Signore sui giusti,<br/> i suoi orecchi al loro grido di aiuto.
<p>17  Il volto del Signore contro i malfattori,<br/> per eliminarne dalla terra il ricordo.
<p>18  Gridano e il Signore li ascolta,<br/> li libera da tutte le loro angosce.
<p>19  Il Signore è vicino a chi ha il cuore spezzato,<br/> egli salva gli spiriti affranti.
<p>20  Molti sono i mali del giusto,<br/> ma da tutti lo libera il Signore.
<p>21  Custodisce tutte le sue ossa:<br/> neppure uno sarà spezzato.
<p>22  Il male fa morire il malvagio<br/> e chi odia il giusto sarà condannato.
<p>23  Il Signore riscatta la vita dei suoi servi; non sarà condannato chi in lui si rifugia.
<h4>35</h4>
<p>1  <i>Di Davide.</i><br/> Signore accusa chi mi accusa,<br/> combatti chi mi combatte.
<p>2  Afferra scudo e corazza<br/> e sorgi in mio aiuto.
<p>3  Impugna lancia e scure contro chi mi insegue;<br/> dimmi: «Sono io la tua salvezza».
<p>4  Siano svergognati e confusi<br/> quanti attentano alla mia vita;<br/> retrocedano e siano umiliati<br/> quanti tramano la mia sventura.
<p>5  Siano come pula al vento<br/> e l’angelo del Signore li disperda;
<p>6  la loro strada sia buia e scivolosa<br/> quando l’angelo del Signore li insegue.
<p>7  Poiché senza motivo mi hanno teso una rete,<br/> senza motivo mi hanno scavato una fossa.
<p>8  Li colga una rovina improvvisa,<br/> li catturi la rete che hanno teso<br/> e nella rovina siano travolti.
<p>9  Ma l’anima mia esulterà nel Signore<br/> e gioirà per la sua salvezza.
<p>10  Tutte le mie ossa dicano:<br/> «Chi è come te Signore,<br/> che liberi il povero dal più forte,<br/> il povero e il misero da chi li rapina?».
<p>11  Sorgevano testimoni violenti,<br/> mi interrogavano su ciò che ignoravo,
<p>12  mi rendevano male per bene:<br/> una desolazione per l’anima mia.
<p>13  Ma io quand’erano malati vestivo di sacco,<br/> mi affliggevo col digiuno,<br/> la mia preghiera riecheggiava nel mio petto.
<p>14  Accorrevo come per un amico come per un mio fratello,<br/> mi prostravo nel dolore come in lutto per la madre.
<p>15  Ma essi godono della mia caduta si radunano,<br/> si radunano contro di me per colpirmi di sorpresa.<br/> Mi dilaniano di continuo,
<p>16  mi mettono alla prova mi coprono di scherni;<br/> contro di me digrignano i loro denti.
<p>17  Fino a quando Signore starai a guardare?<br/> Libera la mia vita dalla loro violenza,<br/> dalle zanne dei leoni l’unico mio bene.
<p>18  Ti renderò grazie nella grande assemblea,<br/> ti loderò in mezzo a un popolo numeroso.
<p>19  Non esultino su di me i nemici bugiardi,<br/> non strizzino l’occhio quelli che senza motivo mi odiano.
<p>20  Poiché essi non parlano di pace;<br/> contro gente pacifica tramano inganni.
<p>21  Spalancano contro di me la loro bocca;<br/> dicono: «Bene! I nostri occhi hanno visto!».
<p>22  Signore tu hai visto non tacere;<br/> Signore da me non stare lontano.
<p>23  Déstati svégliati per il mio giudizio,<br/> per la mia causa mio Dio e Signore!
<p>24  Giudicami secondo la tua giustizia Signore mio Dio,<br/> perché di me non debbano gioire.
<p>25  Non pensino in cuor loro: «è ciò che volevamo!».<br/> Non dicano: «Lo abbiamo divorato!».
<p>26  Sia svergognato e confuso chi gode della mia rovina,<br/> sia coperto di vergogna e disonore chi mi insulta.
<p>27  Esulti e gioisca chi ama il mio diritto,<br/> dica sempre: «Grande è il Signore,<br/> che vuole la pace del suo servo».
<p>28  La mia lingua mediterà la tua giustizia,<br/> canterà la tua lode per sempre.
<h4>36</h4>
<p>1  <i>Al maestro del coro. Di Davide servo del Signore.</i>
<p>2  Oracolo del peccato nel cuore del malvagio:<br/> non c’è paura di Dio davanti ai suoi occhi;
<p>3  perché egli s’illude con se stesso davanti ai suoi occhi,<br/> nel non trovare la sua colpa e odiarla.
<p>4  Le sue parole sono cattiveria e inganno,<br/> rifiuta di capire di compiere il bene.
<p>5  Trama cattiveria nel suo letto,<br/> si ostina su vie non buone,<br/> non respinge il male.
<p>6  Signore il tuo amore è nel cielo,<br/> la tua fedeltà fino alle nubi,
<p>7  la tua giustizia è come le più alte montagne,<br/> il tuo giudizio come l’abisso profondo:<br/> uomini e bestie tu salvi Signore.
<p>8  Quanto è prezioso il tuo amore o Dio!<br/> Si rifugiano gli uomini all’ombra delle tue ali,
<p>9  si saziano dell’abbondanza della tua casa:<br/> tu li disseti al torrente delle tue delizie.
<p>10  è in te la sorgente della vita,<br/> alla tua luce vediamo la luce.
<p>11  Riversa il tuo amore su chi ti riconosce,<br/> la tua giustizia sui retti di cuore.
<p>12  Non mi raggiunga il piede dei superbi<br/> e non mi scacci la mano dei malvagi.
<p>13  Ecco sono caduti i malfattori:<br/> abbattuti non possono rialzarsi.
<h4>37</h4>
<p>1  <i>Di Davide.</i> Non irritarti a causa dei malvagi,<br/> non invidiare i malfattori.
<p>2  Come l’erba presto appassiranno;<br/> come il verde del prato avvizziranno.
<p>3  Confida nel Signore e fa’ il bene:<br/> abiterai la terra e vi pascolerai con sicurezza.
<p>4  Cerca la gioia nel Signore:<br/> esaudirà i desideri del tuo cuore.
<p>5  Affida al Signore la tua via,<br/> confida in lui ed egli agirà:
<p>6  farà brillare come luce la tua giustizia,<br/> il tuo diritto come il mezzogiorno.
<p>7  Sta’ in silenzio davanti al Signore e spera in lui;<br/> non irritarti per chi ha successo,<br/> per l’uomo che trama insidie.
<p>8  Desisti dall’ira e deponi lo sdegno,<br/> non irritarti: non ne verrebbe che male;
<p>9  perché i malvagi saranno eliminati,<br/> ma chi spera nel Signore avrà in eredità la terra.
<p>10  Ancora un poco e il malvagio scompare:<br/> cerchi il suo posto ma lui non c’è più .
<p>11  I poveri invece avranno in eredità la terra<br/> e godranno di una grande pace.
<p>12  Il malvagio trama contro il giusto,<br/> contro di lui digrigna i denti.
<p>13  Ma il Signore ride di lui,<br/> perché vede arrivare il suo giorno.
<p>14  I malvagi sfoderano la spada e tendono l’arco<br/> per abbattere il povero e il misero,<br/> per uccidere chi cammina onestamente.
<p>15  Ma la loro spada penetrerà nel loro cuore<br/> e i loro archi saranno spezzati.
<p>16  è meglio il poco del giusto<br/> che la grande abbondanza dei malvagi;
<p>17  le braccia dei malvagi saranno spezzate,<br/> ma il Signore è il sostegno dei giusti.
<p>18  Il Signore conosce i giorni degli uomini integri:<br/> la loro eredità durerà per sempre.
<p>19  Non si vergogneranno nel tempo della sventura<br/> e nei giorni di carestia saranno saziati.
<p>20  I malvagi infatti periranno,<br/> i nemici del Signore svaniranno;<br/> come lo splendore dei prati,<br/> in fumo svaniranno.
<p>21  Il malvagio prende in prestito e non restituisce,<br/> ma il giusto ha compassione e dà in dono.
<p>22  Quelli che sono benedetti dal Signore avranno in eredità la terra,<br/> ma quelli che sono da lui maledetti saranno eliminati.
<p>23  Il Signore rende sicuri i passi dell’uomo<br/> e si compiace della sua via.
<p>24  Se egli cade non rimane a terra,<br/> perché il Signore sostiene la sua mano.
<p>25  Sono stato fanciullo e ora sono vecchio:<br/> non ho mai visto il giusto abbandonato<br/> né i suoi figli mendicare il pane;
<p>26  ogni giorno egli ha compassione e dà in prestito,<br/> e la sua stirpe sarà benedetta.
<p>27  Sta’ lontano dal male e fa’ il bene<br/> e avrai sempre una casa.
<p>28  Perché il Signore ama il diritto<br/> e non abbandona i suoi fedeli. Gli ingiusti saranno distrutti per sempre<br/> e la stirpe dei malvagi sarà eliminata.
<p>29  I giusti avranno in eredità la terra<br/> e vi abiteranno per sempre.
<p>30  La bocca del giusto medita la sapienza<br/> e la sua lingua esprime il diritto;
<p>31  la legge del suo Dio è nel suo cuore:<br/> i suoi passi non vacilleranno.
<p>32  Il malvagio spia il giusto<br/> e cerca di farlo morire.
<p>33  Ma il Signore non lo abbandona alla sua mano,<br/> nel giudizio non lo lascia condannare.
<p>34  Spera nel Signore e custodisci la sua via:<br/> egli t’innalzerà perché tu erediti la terra;<br/> tu vedrai eliminati i malvagi.
<p>35  Ho visto un malvagio trionfante,<br/> gagliardo come cedro verdeggiante;
<p>36  sono ripassato ed ecco non c’era più ,<br/> l’ho cercato e non si è più trovato.
<p>37  Osserva l’integro guarda l’uomo retto:<br/> perché avrà una discendenza l’uomo di pace.
<p>38  Ma i peccatori tutti insieme saranno eliminati,<br/> la discendenza dei malvagi sarà sterminata.
<p>39  La salvezza dei giusti viene dal Signore:<br/> nel tempo dell’angoscia è loro fortezza.
<p>40  Il Signore li aiuta e li libera,<br/> li libera dai malvagi e li salva,<br/> perché in lui si sono rifugiati.
<h4>38</h4>
<p>1  <i>Salmo. Di Davide. Per fare memoria.</i>
<p>2  Signore non punirmi nella tua collera,<br/> non castigarmi nel tuo furore.
<p>3  Le tue frecce mi hanno trafitto,<br/> la tua mano mi schiaccia.
<p>4  Per il tuo sdegno nella mia carne non c’è nulla di sano,<br/> nulla è intatto nelle mie ossa per il mio peccato.
<p>5  Le mie colpe hanno superato il mio capo,<br/> sono un carico per me troppo pesante.
<p>6  Fetide e purulente sono le mie piaghe<br/> a causa della mia stoltezza.
<p>7  Sono tutto curvo e accasciato,<br/> triste mi aggiro tutto il giorno.
<p>8  Sono tutti infiammati i miei fianchi,<br/> nella mia carne non c’è più nulla di sano.
<p>9  Sfinito e avvilito all’estremo,<br/> ruggisco per il fremito del mio cuore.
<p>10  Signore è davanti a te ogni mio desiderio<br/> e il mio gemito non ti è nascosto.
<p>11  Palpita il mio cuore le forze mi abbandonano,<br/> non mi resta neppure la luce degli occhi.
<p>12  I miei amici e i miei compagni<br/> si scostano dalle mie piaghe,<br/> i miei vicini stanno a distanza.
<p>13  Tendono agguati quelli che attentano alla mia vita,<br/> quelli che cercano la mia rovina tramano insidie<br/> e tutto il giorno studiano inganni.
<p>14  Io come un sordo non ascolto<br/> e come un muto non apro la bocca;
<p>15  sono come un uomo che non sente<br/> e non vuole rispondere.
<p>16  Perché io attendo te Signore;<br/> tu risponderai Signore mio Dio.
<p>17  Avevo detto: «Non ridano di me!<br/> Quando il mio piede vacilla,<br/> non si facciano grandi su di me!».
<p>18  Ecco io sto per cadere<br/> e ho sempre dinanzi la mia pena.
<p>19  Ecco io confesso la mia colpa,<br/> sono in ansia per il mio peccato.
<p>20  I miei nemici sono vivi e forti,<br/> troppi mi odiano senza motivo:
<p>21  mi rendono male per bene,<br/> mi accusano perché cerco il bene.
<p>22  Non abbandonarmi Signore,<br/> Dio mio da me non stare lontano;
<p>23  vieni presto in mio aiuto,<br/> Signore mia salvezza.
<h4>39</h4>
<p>1  <i>Al maestro del coro. A Iedutù n. Salmo. Di Davide.</i>
<p>2  Ho detto: «Vigilerò sulla mia condotta<br/> per non peccare con la mia lingua;<br/> metterò il morso alla mia bocca<br/> finché ho davanti il malvagio».
<p>3  Ammutolito in silenzio,<br/> tacevo ma a nulla serviva,<br/> e più acuta si faceva la mia sofferenza.
<p>4  Mi ardeva il cuore nel petto;<br/> al ripensarci è divampato il fuoco.<br/> Allora ho lasciato parlare la mia lingua:
<p>5  «Fammi conoscere Signore la mia fine,<br/> quale sia la misura dei miei giorni,<br/> e saprò quanto fragile io sono».
<p>6  Ecco di pochi palmi hai fatto i miei giorni,<br/> è un nulla per te la durata della mia vita.<br/> Sì è solo un soffio ogni uomo che vive.
<p>7  Sì è come un’ombra l’uomo che passa.<br/> Sì come un soffio si affanna,<br/> accumula e non sa chi raccolga.
<p>8  Ora che potrei attendere Signore?<br/> è in te la mia speranza.
<p>9  Liberami da tutte le mie iniquità,<br/> non fare di me lo scherno dello stolto.
<p>10  Ammutolito non apro bocca,<br/> perché sei tu che agisci.
<p>11  Allontana da me i tuoi colpi:<br/> sono distrutto sotto il peso della tua mano.
<p>12  Castigando le sue colpe<br/> tu correggi l’uomo,<br/> corrodi come un tarlo i suoi tesori.<br/> Sì ogni uomo non è che un soffio.
<p>13  Ascolta la mia preghiera Signore,<br/> porgi l’orecchio al mio grido,<br/> non essere sordo alle mie lacrime,<br/> perché presso di te io sono forestiero,<br/> ospite come tutti i miei padri.
<p>14  Distogli da me il tuo sguardo:<br/> che io possa respirare,<br/> prima che me ne vada<br/> e di me non resti più nulla.
<h4>40</h4>
<p>1  <i>Al maestro del coro. Di Davide. Salmo.</i>
<p>2  Ho sperato ho sperato nel Signore,<br/> ed egli su di me si è chinato,<br/> ha dato ascolto al mio grido.
<p>3  Mi ha tratto da un pozzo di acque tumultuose,<br/> dal fango della palude;<br/> ha stabilito i miei piedi sulla roccia,<br/> ha reso sicuri i miei passi.
<p>4  Mi ha messo sulla bocca un canto nuovo,<br/> una lode al nostro Dio.<br/> Molti vedranno e avranno timore<br/> e confideranno nel Signore.
<p>5  Beato l’uomo che ha posto la sua fiducia nel Signore<br/> e non si volge verso chi segue gli idoli<br/> né verso chi segue la menzogna.
<p>6  Quante meraviglie hai fatto,<br/> tu Signore mio Dio,<br/> quanti progetti in nostro favore:<br/> nessuno a te si può paragonare!<br/> Se li voglio annunciare e proclamare,<br/> sono troppi per essere contati.
<p>7  Sacrificio e offerta non gradisci,<br/> gli orecchi mi hai aperto,<br/> non hai chiesto olocausto né sacrificio per il peccato.
<p>8  Allora ho detto: «Ecco io vengo.<br/> Nel rotolo del libro su di me è scritto
<p>9  di fare la tua volontà:<br/> mio Dio questo io desidero;<br/> la tua legge è nel mio intimo».
<p>10  Ho annunciato la tua giustizia nella grande assemblea;<br/> vedi: non tengo chiuse le labbra Signore tu lo sai.
<p>11  Non ho nascosto la tua giustizia dentro il mio cuore,<br/> la tua verità e la tua salvezza ho proclamato.<br/> Non ho celato il tuo amore<br/> e la tua fedeltà alla grande assemblea.
<p>12  Non rifiutarmi Signore la tua misericordia;<br/> il tuo amore e la tua fedeltà mi proteggano sempre,
<p>13  perché mi circondano mali senza numero,<br/> le mie colpe mi opprimono e non riesco più a vedere:<br/> sono più dei capelli del mio capo,<br/> il mio cuore viene meno.
<p>14  Dégnati Signore di liberarmi;<br/> Signore vieni presto in mio aiuto.
<p>15  Siano svergognati e confusi<br/> quanti cercano di togliermi la vita.<br/> Retrocedano coperti d’infamia,<br/> quanti godono della mia rovina.
<p>16  Se ne tornino indietro pieni di vergogna<br/> quelli che mi dicono: «Ti sta bene!».
<p>17  Esultino e gioiscano in te<br/> quelli che ti cercano;<br/> dicano sempre: «Il Signore è grande!»<br/> quelli che amano la tua salvezza.
<p>18  Ma io sono povero e bisognoso:<br/> di me ha cura il Signore.<br/> Tu sei mio aiuto e mio liberatore:<br/> mio Dio non tardare.
<h4>41</h4>
<p>1  <i>Al maestro del coro. Salmo. Di Davide.</i>
<p>2  Beato l’uomo che ha cura del debole:<br/> nel giorno della sventura il Signore lo libera.
<p>3  Il Signore veglierà su di lui,<br/> lo farà vivere beato sulla terra,<br/> non lo abbandonerà in preda ai nemici.
<p>4  Il Signore lo sosterrà sul letto del dolore;<br/> tu lo assisti quando giace ammalato.
<p>5  Io ho detto: «Pietà di me Signore,<br/> guariscimi: contro di te ho peccato».
<p>6  I miei nemici mi augurano il male:<br/> «Quando morirà e perirà il suo nome?».
<p>7  Chi viene a visitarmi dice il falso,<br/> il suo cuore cova cattiveria<br/> e uscito fuori sparla.
<p>8  Tutti insieme quelli che mi odiano<br/> contro di me tramano malefìci,<br/> hanno per me pensieri maligni:
<p>9  «Lo ha colpito una malattia infernale;<br/> dal letto dove è steso non potrà più rialzarsi».
<p>10  Anche l’amico in cui confidavo,<br/> che con me divideva il pane,<br/> contro di me alza il suo piede.
<p>11  Ma tu Signore abbi pietà rialzami,<br/> che io li possa ripagare.
<p>12  Da questo saprò che tu mi vuoi bene:<br/> se non trionfa su di me il mio nemico.
<p>13  Per la mia integrità tu mi sostieni<br/> e mi fai stare alla tua presenza per sempre.
<p>14  Sia benedetto il Signore Dio d’Israele,<br/> da sempre e per sempre. Amen amen.
<h4>42</h4>
<p>1  <i>Al maestro del coro. Maskil. Dei figli di Core.</i>
<p>2  Come la cerva anela<br/> ai corsi d’acqua,<br/> così l’anima mia anela<br/> a te o Dio.
<p>3  L’anima mia ha sete di Dio,<br/> del Dio vivente:<br/> quando verrò e vedrò<br/> il volto di Dio?
<p>4  Le lacrime sono il mio pane<br/> giorno e notte,<br/> mentre mi dicono sempre:<br/> «Dov’è il tuo Dio?».
<p>5  Questo io ricordo<br/> e l’anima mia si strugge:<br/> avanzavo tra la folla,<br/> la precedevo fino alla casa di Dio,<br/> fra canti di gioia e di lode<br/> di una moltitudine in festa.
<p>6  Perché ti rattristi anima mia,<br/> perché ti agiti in me?<br/> Spera in Dio: ancora potrò lodarlo,<br/> lui salvezza del mio volto e mio Dio.
<p>7  In me si rattrista l’anima mia;<br/> perciò di te mi ricordo<br/> dalla terra del Giordano e dell’Ermon,<br/> dal monte Misar.
<p>8  Un abisso chiama l’abisso<br/> al fragore delle tue cascate;<br/> tutti i tuoi flutti e le tue onde<br/> sopra di me sono passati.
<p>9  Di giorno il Signore mi dona il suo amore<br/> e di notte il suo canto è con me,<br/> preghiera al Dio della mia vita.
<p>10  Dirò a Dio: «Mia roccia!<br/> Perché mi hai dimenticato?<br/> Perché triste me ne vado,<br/> oppresso dal nemico?».
<p>11  Mi insultano i miei avversari<br/> quando rompono le mie ossa,<br/> mentre mi dicono sempre:<br/> «Dov’è il tuo Dio?».
<p>12  Perché ti rattristi anima mia,<br/> perché ti agiti in me?<br/> Spera in Dio: ancora potrò lodarlo,<br/> lui salvezza del mio volto e mio Dio.
<h4>43</h4>
<p>1  Fammi giustizia o Dio,<br/> difendi la mia causa contro gente spietata;<br/> liberami dall’uomo perfido e perverso.
<p>2  Tu sei il Dio della mia difesa:<br/> perché mi respingi?<br/> Perché triste me ne vado,<br/> oppresso dal nemico?
<p>3  Manda la tua luce e la tua verità:<br/> siano esse a guidarmi,<br/> mi conducano alla tua santa montagna,<br/> alla tua dimora.
<p>4  Verrò all’altare di Dio,<br/> a Dio mia gioiosa esultanza.<br/> A te canterò sulla cetra,<br/> Dio Dio mio.
<p>5  Perché ti rattristi anima mia,<br/> perché ti agiti in me?<br/> Spera in Dio: ancora potrò lodarlo,<br/> lui salvezza del mio volto e mio Dio.
<h4>44</h4>
<p>1  <i>Al maestro del coro. Dei figli di Core. Maskil.</i>
<p>2  Dio con i nostri orecchi abbiamo udito,<br/> i nostri padri ci hanno raccontato<br/> l’opera che hai compiuto ai loro giorni,<br/> nei tempi antichi.
<p>3  Tu per piantarli con la tua mano hai sradicato le genti,<br/> per farli prosperare hai distrutto i popoli.
<p>4  Non con la spada infatti conquistarono la terra,<br/> né fu il loro braccio a salvarli;<br/> ma la tua destra e il tuo braccio e la luce del tuo volto,<br/> perché tu li amavi.
<p>5  Sei tu il mio re Dio mio,<br/> che decidi vittorie per Giacobbe.
<p>6  Per te abbiamo respinto i nostri avversari,<br/> nel tuo nome abbiamo annientato i nostri aggressori.
<p>7  Nel mio arco infatti non ho confidato,<br/> la mia spada non mi ha salvato,
<p>8  ma tu ci hai salvati dai nostri avversari,<br/> hai confuso i nostri nemici.
<p>9  In Dio ci gloriamo ogni giorno<br/> e lodiamo per sempre il tuo nome.
<p>10  Ma ora ci hai respinti e coperti di vergogna,<br/> e più non esci con le nostre schiere.
<p>11  Ci hai fatto fuggire di fronte agli avversari<br/> e quelli che ci odiano ci hanno depredato.
<p>12  Ci hai consegnati come pecore da macello,<br/> ci hai dispersi in mezzo alle genti.
<p>13  Hai svenduto il tuo popolo per una miseria,<br/> sul loro prezzo non hai guadagnato.
<p>14  Hai fatto di noi il disprezzo dei nostri vicini,<br/> lo scherno e la derisione di chi ci sta intorno.
<p>15  Ci hai resi la favola delle genti,<br/> su di noi i popoli scuotono il capo.
<p>16  Il mio disonore mi sta sempre davanti<br/> e la vergogna copre il mio volto,
<p>17  per la voce di chi insulta e bestemmia<br/> davanti al nemico e al vendicatore.
<p>18  Tutto questo ci è accaduto<br/> e non ti avevamo dimenticato,<br/> non avevamo rinnegato la tua alleanza.
<p>19  Non si era vòlto indietro il nostro cuore,<br/> i nostri passi non avevano abbandonato il tuo sentiero;
<p>20  ma tu ci hai stritolati in un luogo di sciacalli<br/> e ci hai avvolti nell’ombra di morte.
<p>21  Se avessimo dimenticato il nome del nostro Dio<br/> e teso le mani verso un dio straniero,
<p>22  forse che Dio non lo avrebbe scoperto,<br/> lui che conosce i segreti del cuore?
<p>23  Per te ogni giorno siamo messi a morte,<br/> stimati come pecore da macello.
<p>24  Svégliati! Perché dormi Signore?<br/> Déstati non respingerci per sempre!
<p>25  Perché nascondi il tuo volto,<br/> dimentichi la nostra miseria e oppressione?
<p>26  La nostra gola è immersa nella polvere,<br/> il nostro ventre è incollato al suolo.
<p>27  àlzati vieni in nostro aiuto!<br/> Salvaci per la tua misericordia!
<h4>45</h4>
<p>1  <i>Al maestro del coro. Su «I gigli». Dei figli di Core. Maskil. Canto d’amore.</i>
<p>2  Liete parole mi sgorgano dal cuore:<br/> io proclamo al re il mio poema,<br/> la mia lingua è come stilo di scriba veloce.
<p>3  Tu sei il più bello tra i figli dell’uomo,<br/> sulle tue labbra è diffusa la grazia,<br/> perciò Dio ti ha benedetto per sempre.
<p>4  O prode cingiti al fianco la spada,<br/> tua gloria e tuo vanto,
<p>5  e avanza trionfante.<br/> Cavalca per la causa della verità,<br/> della mitezza e della giustizia.<br/> La tua destra ti mostri prodigi.
<p>6  Le tue frecce sono acute -<br/> sotto di te cadono i popoli -,<br/> colpiscono al cuore i nemici del re.
<p>7  Il tuo trono o Dio dura per sempre;<br/> scettro di rettitudine è il tuo scettro regale.
<p>8  Ami la giustizia e la malvagità detesti:<br/> Dio il tuo Dio ti ha consacrato<br/> con olio di letizia a preferenza dei tuoi compagni.
<p>9  Di mirra àloe e cassia<br/> profumano tutte le tue vesti;<br/> da palazzi d’avorio ti rallegri<br/> il suono di strumenti a corda.
<p>10  Figlie di re fra le tue predilette;<br/> alla tua destra sta la regina in ori di Ofir.
<p>11  Ascolta figlia guarda porgi l’orecchio:<br/> dimentica il tuo popolo e la casa di tuo padre;
<p>12  il re è invaghito della tua bellezza.<br/> è lui il tuo signore: rendigli omaggio.
<p>13  Gli abitanti di Tiro portano doni,<br/> i più ricchi del popolo cercano il tuo favore.
<p>14  Entra la figlia del re: è tutta splendore,<br/> tessuto d’oro è il suo vestito.
<p>15  è condotta al re in broccati preziosi;<br/> dietro a lei le vergini sue compagne,<br/> a te sono presentate;
<p>16  condotte in gioia ed esultanza,<br/> sono presentate nel palazzo del re.
<p>17  Ai tuoi padri succederanno i tuoi figli;<br/> li farai prìncipi di tutta la terra.
<p>18  Il tuo nome voglio far ricordare per tutte le generazioni;<br/> così i popoli ti loderanno in eterno per sempre.
<h4>46</h4>
<p>1  <i>Al maestro del coro. Dei figli di Core. Per voci di soprano. Canto.</i>
<p>2  Dio è per noi rifugio e fortezza,<br/> aiuto infallibile si è mostrato nelle angosce.
<p>3  Perciò non temiamo se trema la terra,<br/> se vacillano i monti nel fondo del mare.
<p>4  Fremano si gonfino le sue acque,<br/> si scuotano i monti per i suoi flutti.
<p>5  Un fiume e i suoi canali rallegrano la città di Dio,<br/> la più santa delle dimore dell’Altissimo.
<p>6  Dio è in mezzo ad essa: non potrà vacillare.<br/> Dio la soccorre allo spuntare dell’alba.
<p>7  Fremettero le genti vacillarono i regni;<br/> egli tuonò: si sgretolò la terra.
<p>8  Il Signore degli eserciti è con noi,<br/> nostro baluardo è il Dio di Giacobbe.
<p>9  Venite vedete le opere del Signore,<br/> egli ha fatto cose tremende sulla terra.
<p>10  Farà cessare le guerre sino ai confini della terra,<br/> romperà gli archi e spezzerà le lance,<br/> brucerà nel fuoco gli scudi.
<p>11  Fermatevi! Sappiate che io sono Dio,<br/> eccelso tra le genti eccelso sulla terra.
<p>12  Il Signore degli eserciti è con noi,<br/> nostro baluardo è il Dio di Giacobbe.
<h4>47</h4>
<p>1  <i>Al maestro del coro. Dei figli di Core. Salmo.</i>
<p>2  Popoli tutti battete le mani!<br/> Acclamate Dio con grida di gioia,
<p>3  perché terribile è il Signore l’Altissimo,<br/> grande re su tutta la terra.
<p>4  Egli ci ha sottomesso i popoli,<br/> sotto i nostri piedi ha posto le nazioni.
<p>5  Ha scelto per noi la nostra eredità,<br/> orgoglio di Giacobbe che egli ama.
<p>6  Ascende Dio tra le acclamazioni,<br/> il Signore al suono di tromba.
<p>7  Cantate inni a Dio cantate inni,<br/> cantate inni al nostro re cantate inni;
<p>8  perché Dio è re di tutta la terra,<br/> cantate inni con arte.
<p>9  Dio regna sulle genti,<br/> Dio siede sul suo trono santo.
<p>10  I capi dei popoli si sono raccolti<br/> come popolo del Dio di Abramo.<br/> Sì a Dio appartengono i poteri della terra:<br/> egli è eccelso.
<h4>48</h4>
<p>1  <i>Cantico. Salmo. Dei figli di Core.</i>
<p>2  Grande è il Signore e degno di ogni lode<br/> nella città del nostro Dio.<br/> La tua santa montagna
<p>3 altura stupenda,<br/> è la gioia di tutta la terra.<br/> Il monte Sion vera dimora divina,<br/> è la capitale del grande re.
<p>4  Dio nei suoi palazzi<br/> un baluardo si è dimostrato.
<p>5  Ecco i re si erano alleati,<br/> avanzavano insieme.
<p>6  Essi hanno visto:<br/> atterriti presi dal panico sono fuggiti.
<p>7  Là uno sgomento li ha colti,<br/> doglie come di partoriente,
<p>8  simile al vento orientale,<br/> che squarcia le navi di Tarsis.
<p>9  Come avevamo udito così abbiamo visto<br/> nella città del Signore degli eserciti,<br/> nella città del nostro Dio;<br/> Dio l’ha fondata per sempre.
<p>10  O Dio meditiamo il tuo amore<br/> dentro il tuo tempio.
<p>11  Come il tuo nome o Dio,<br/> così la tua lode si estende<br/> sino all’estremità della terra;<br/> di giustizia è piena la tua destra.
<p>12  Gioisca il monte Sion,<br/> esultino i villaggi di Giuda<br/> a causa dei tuoi giudizi.
<p>13  Circondate Sion giratele intorno,<br/> contate le sue torri,
<p>14  osservate le sue mura,<br/> passate in rassegna le sue fortezze,<br/> per narrare alla generazione futura:
<p>15  questo è Dio,<br/> il nostro Dio in eterno e per sempre;<br/> egli è colui che ci guida in ogni tempo.
<h4>49</h4>
<p>1  <i>Al maestro del coro. Dei figli di Core. Salmo.</i>
<p>2  Ascoltate questo popoli tutti,<br/> porgete l’orecchio voi tutti abitanti del mondo,
<p>3  voi gente del popolo e nobili,<br/> ricchi e poveri insieme.
<p>4  La mia bocca dice cose sapienti,<br/> il mio cuore medita con discernimento.
<p>5  Porgerò l’orecchio a un proverbio,<br/> esporrò sulla cetra il mio enigma.
<p>6  Perché dovrò temere nei giorni del male,<br/> quando mi circonda la malizia<br/> di quelli che mi fanno inciampare?
<p>7  Essi confidano nella loro forza,<br/> si vantano della loro grande ricchezza.
<p>8  Certo l’uomo non può riscattare se stesso<br/> né pagare a Dio il proprio prezzo.
<p>9  Troppo caro sarebbe il riscatto di una vita:<br/> non sarà mai sufficiente
<p>10  per vivere senza fine<br/> e non vedere la fossa.
<p>11  Vedrai infatti morire i sapienti;<br/> periranno insieme lo stolto e l’insensato<br/> e lasceranno ad altri le loro ricchezze.
<p>12  Il sepolcro sarà loro eterna dimora,<br/> loro tenda di generazione in generazione:<br/> eppure a terre hanno dato il proprio nome.
<p>13  Ma nella prosperità l’uomo non dura:<br/> è simile alle bestie che muoiono.
<p>14  Questa è la via di chi confida in se stesso,<br/> la fine di chi si compiace dei propri discorsi.
<p>15  Come pecore sono destinati agli inferi,<br/> sarà loro pastore la morte;<br/> scenderanno a precipizio nel sepolcro,<br/> svanirà di loro ogni traccia,<br/> gli inferi saranno la loro dimora.
<p>16  Certo Dio riscatterà la mia vita,<br/> mi strapperà dalla mano degli inferi.
<p>17  Non temere se un uomo arricchisce,<br/> se aumenta la gloria della sua casa.
<p>18  Quando muore infatti con sé non porta nulla<br/> né scende con lui la sua gloria.
<p>19  Anche se da vivo benediceva se stesso:<br/> «Si congratuleranno perché ti è andata bene»,
<p>20  andrà con la generazione dei suoi padri,<br/> che non vedranno mai più la luce.
<p>21  Nella prosperità l’uomo non comprende,<br/> è simile alle bestie che muoiono.
<h4>50</h4>
<p>1  <i>Salmo. Di Asaf</i>.<br/> Parla il Signore Dio degli dèi,<br/> convoca la terra da oriente a occidente.
<p>2  Da Sion bellezza perfetta,<br/> Dio risplende.
<p>3  Viene il nostro Dio e non sta in silenzio;<br/> davanti a lui un fuoco divorante,<br/> intorno a lui si scatena la tempesta.
<p>4  Convoca il cielo dall’alto<br/> e la terra per giudicare il suo popolo:
<p>5  «Davanti a me riunite i miei fedeli,<br/> che hanno stabilito con me l’alleanza<br/> offrendo un sacrificio».
<p>6  I cieli annunciano la sua giustizia:<br/> è Dio che giudica.
<p>7  «Ascolta popolo mio voglio parlare,<br/> testimonierò contro di te Israele!<br/> Io sono Dio il tuo Dio!
<p>8  Non ti rimprovero per i tuoi sacrifici,<br/> i tuoi olocausti mi stanno sempre davanti.
<p>9  Non prenderò vitelli dalla tua casa<br/> né capri dai tuoi ovili.
<p>10  Sono mie tutte le bestie della foresta,<br/> animali a migliaia sui monti.
<p>11  Conosco tutti gli uccelli del cielo,<br/> è mio ciò che si muove nella campagna.
<p>12  Se avessi fame non te lo direi:<br/> mio è il mondo e quanto contiene.
<p>13  Mangerò forse la carne dei tori?<br/> Berrò forse il sangue dei capri?
<p>14  Offri a Dio come sacrificio la lode<br/> e sciogli all’Altissimo i tuoi voti;
<p>15  invocami nel giorno dell’angoscia:<br/> ti libererò e tu mi darai gloria».
<p>16  Al malvagio Dio dice:<br/> «Perché vai ripetendo i miei decreti<br/> e hai sempre in bocca la mia alleanza,
<p>17  tu che hai in odio la disciplina<br/> e le mie parole ti getti alle spalle?
<p>18  Se vedi un ladro corri con lui<br/> e degli adù lteri ti fai compagno.
<p>19  Abbandoni la tua bocca al male<br/> e la tua lingua trama inganni.
<p>20  Ti siedi parli contro il tuo fratello,<br/> getti fango contro il figlio di tua madre.
<p>21  Hai fatto questo e io dovrei tacere?<br/> Forse credevi che io fossi come te!<br/> Ti rimprovero: pongo davanti a te la mia accusa.
<p>22  Capite questo voi che dimenticate Dio,<br/> perché non vi afferri per sbranarvi<br/> e nessuno vi salvi.
<p>23  Chi offre la lode in sacrificio questi mi onora;<br/> a chi cammina per la retta via<br/> mostrerò la salvezza di Dio».
<h4>51</h4>
<p>1  <i>Al maestro del coro. Salmo. Di Davide.</i>
<p>2  <i>Quando il profeta Natan andò da lui che era andato con Betsabea.</i>
<p>3  Pietà di me o Dio nel tuo amore;<br/> nella tua grande misericordia<br/> cancella la mia iniquità.
<p>4  Lavami tutto dalla mia colpa,<br/> dal mio peccato rendimi puro.
<p>5  Sì le mie iniquità io le riconosco,<br/> il mio peccato mi sta sempre dinanzi.
<p>6  Contro di te contro te solo ho peccato,<br/> quello che è male ai tuoi occhi io l’ho fatto:<br/> così sei giusto nella tua sentenza,<br/> sei retto nel tuo giudizio.
<p>7  Ecco nella colpa io sono nato,<br/> nel peccato mi ha concepito mia madre.
<p>8  Ma tu gradisci la sincerità nel mio intimo,<br/> nel segreto del cuore mi insegni la sapienza.
<p>9  Aspergimi con rami d’issòpo e sarò puro;<br/> lavami e sarò più bianco della neve.
<p>10  Fammi sentire gioia e letizia:<br/> esulteranno le ossa che hai spezzato.
<p>11  Distogli lo sguardo dai miei peccati,<br/> cancella tutte le mie colpe.
<p>12  Crea in me o Dio un cuore puro,<br/> rinnova in me uno spirito saldo.
<p>13  Non scacciarmi dalla tua presenza<br/> e non privarmi del tuo santo spirito.
<p>14  Rendimi la gioia della tua salvezza,<br/> sostienimi con uno spirito generoso.
<p>15  Insegnerò ai ribelli le tue vie<br/> e i peccatori a te ritorneranno.
<p>16  Liberami dal sangue o Dio Dio mia salvezza:<br/> la mia lingua esalterà la tua giustizia.
<p>17  Signore apri le mie labbra<br/> e la mia bocca proclami la tua lode.
<p>18  Tu non gradisci il sacrificio;<br/> se offro olocausti tu non li accetti.
<p>19  Uno spirito contrito è sacrificio a Dio;<br/> un cuore contrito e affranto tu o Dio non disprezzi.
<p>20  Nella tua bontà fa’ grazia a Sion,<br/> ricostruisci le mura di Gerusalemme.
<p>21  Allora gradirai i sacrifici legittimi,<br/> l’olocausto e l’intera oblazione;<br/> allora immoleranno vittime sopra il tuo altare.
<h4>52</h4>
<p>1  <i>Al maestro del coro. Maskil. Di Davide.</i>
<p>2  <i>Quando l’idumeo Doeg andò da Saul per informarlo e dirgli: «Davide è entrato in casa di Achimèlec».</i>
<p>3  Perché ti vanti del male o prepotente?<br/> Dio è fedele ogni giorno.
<p>4  Tu escogiti insidie;<br/> la tua lingua è come lama affilata,<br/> o artefice d’inganni!
<p>5  Tu ami il male invece del bene,<br/> la menzogna invece della giustizia.
<p>6  Tu ami ogni parola che distrugge,<br/> o lingua d’inganno.
<p>7  Perciò Dio ti demolirà per sempre,<br/> ti spezzerà e ti strapperà dalla tenda<br/> e ti sradicherà dalla terra dei viventi.
<p>8  I giusti vedranno e avranno timore<br/> e di lui rideranno:
<p>9  «Ecco l’uomo che non ha posto Dio come sua fortezza,<br/> ma ha confidato nella sua grande ricchezza<br/> e si è fatto forte delle sue insidie».
<p>10  Ma io come olivo verdeggiante nella casa di Dio,<br/> confido nella fedeltà di Dio<br/> in eterno e per sempre.
<p>11  Voglio renderti grazie in eterno<br/> per quanto hai operato;<br/> spero nel tuo nome perché è buono,<br/> davanti ai tuoi fedeli.
<h4>53</h4>
<p>1  <i>Al maestro del coro. Su «Macalàt». Maskil. Di Davide.</i>
<p>2  Lo stolto pensa: «Dio non c’è».<br/> Sono corrotti fanno cose abominevoli:<br/> non c’è chi agisca bene.
<p>3  Dio dal cielo si china sui figli dell’uomo<br/> per vedere se c’è un uomo saggio,<br/> uno che cerchi Dio.
<p>4  Sono tutti traviati tutti corrotti;<br/> non c’è chi agisca bene neppure uno.
<p>5  Non impareranno dunque tutti i malfattori<br/> che divorano il mio popolo come il pane<br/> e non invocano Dio?
<p>6  Ecco hanno tremato di spavento<br/> là dove non c’era da tremare.<br/> Sì Dio ha disperso le ossa degli aggressori,<br/> sono confusi perché Dio li ha respinti.
<p>7  Chi manderà da Sion la salvezza d’Israele?<br/> Quando Dio ristabilirà la sorte del suo popolo,<br/> esulterà Giacobbe e gioirà Israele.
<h4>54</h4>
<p>1  <i>Al maestro del coro. Per strumenti a corda. Maskil. Di Davide.</i>
<p>2  <i>Dopo che gli abitanti di Zif andarono da Saul a dirgli: «Ecco Davide se ne sta nascosto presso di noi».</i>
<p>3  Dio per il tuo nome salvami,<br/> per la tua potenza rendimi giustizia.
<p>4  Dio ascolta la mia preghiera,<br/> porgi l’orecchio alle parole della mia bocca,
<p>5  poiché stranieri contro di me sono insorti<br/> e prepotenti insidiano la mia vita;<br/> non pongono Dio davanti ai loro occhi.
<p>6  Ecco Dio è il mio aiuto,<br/> il Signore sostiene la mia vita.
<p>7  Ricada il male sui miei nemici,<br/> nella tua fedeltà annientali.
<p>8  Ti offrirò un sacrificio spontaneo,<br/> loderò il tuo nome Signore perché è buono;
<p>9  da ogni angoscia egli mi ha liberato<br/> e il mio occhio ha guardato dall’alto i miei nemici.
<h4>55</h4>
<p>1  <i>Al maestro del coro. Per strumenti a corda. Maskil. Di Davide.</i>
<p>2  Porgi l’orecchio Dio alla mia preghiera,<br/> non nasconderti di fronte alla mia supplica.
<p>3  Dammi ascolto e rispondimi;<br/> mi agito ansioso e sono sconvolto
<p>4  dalle grida del nemico dall’oppressione del malvagio.<br/> Mi rovesciano addosso cattiveria<br/> e con ira mi aggrediscono.
<p>5  Dentro di me si stringe il mio cuore,<br/> piombano su di me terrori di morte.
<p>6  Mi invadono timore e tremore<br/> e mi ricopre lo sgomento.
<p>7  Dico: «Chi mi darà ali come di colomba<br/> per volare e trovare riposo?
<p>8  Ecco errando fuggirei lontano,<br/> abiterei nel deserto.
<p>9  In fretta raggiungerei un riparo<br/> dalla furia del vento dalla bufera».
<p>10  Disperdili Signore confondi le loro lingue.<br/> Ho visto nella città violenza e discordia:
<p>11  giorno e notte fanno la ronda sulle sue mura;<br/> in mezzo ad essa cattiveria e dolore,
<p>12  in mezzo ad essa insidia,<br/> e non cessano nelle sue piazze sopruso e inganno.
<p>13  Se mi avesse insultato un nemico,<br/> l’avrei sopportato;<br/> se fosse insorto contro di me un avversario,<br/> da lui mi sarei nascosto.
<p>14  Ma tu mio compagno,<br/> mio intimo amico,
<p>15  legato a me da dolce confidenza!<br/> Camminavamo concordi verso la casa di Dio.
<p>16  Li sorprenda improvvisa la morte,<br/> scendano vivi negli inferi,<br/> perché il male è nelle loro case e nel loro cuore.
<p>17  Io invoco Dio<br/> e il Signore mi salva.
<p>18  Di sera al mattino a mezzogiorno<br/> vivo nell’ansia e sospiro,<br/> ma egli ascolta la mia voce;
<p>19  in pace riscatta la mia vita<br/> da quelli che mi combattono:<br/> sono tanti i miei avversari.
<p>20  Dio ascolterà e li umilierà,<br/> egli che domina da sempre;<br/> essi non cambiano e non temono Dio.
<p>21  Ognuno ha steso la mano contro i suoi amici,<br/> violando i suoi patti.
<p>22  Più untuosa del burro è la sua bocca,<br/> ma nel cuore ha la guerra;<br/> più fluide dell’olio le sue parole,<br/> ma sono pugnali sguainati.
<p>23  Affida al Signore il tuo peso<br/> ed egli ti sosterrà,<br/> mai permetterà che il giusto vacilli.
<p>24  Tu o Dio li sprofonderai nella fossa profonda,<br/> questi uomini sanguinari e fraudolenti:<br/> essi non giungeranno alla metà dei loro giorni.<br/> Ma io Signore in te confido.
<h4>56</h4>
<p>1  <i>Al maestro del coro. Su «Colomba dei terebinti lontani». Di Davide. Miktam. Quando i Filistei lo tenevano prigioniero a Gat.</i>
<p>2  Pietà di me o Dio perché un uomo mi perseguita,<br/> un aggressore tutto il giorno mi opprime.
<p>3  Tutto il giorno mi perseguitano i miei nemici,<br/> numerosi sono quelli che dall’alto mi combattono.
<p>4  Nell’ora della paura<br/> io in te confido.
<p>5  In Dio di cui lodo la parola,<br/> in Dio confido non avrò timore:<br/> che cosa potrà farmi un essere di carne?
<p>6  Travisano tutto il giorno le mie parole,<br/> ogni loro progetto su di me è per il male.
<p>7  Congiurano tendono insidie,<br/> spiano i miei passi per attentare alla mia vita.
<p>8  Ripagali per tanta cattiveria!<br/> Nella tua ira abbatti i popoli o Dio.
<p>9  I passi del mio vagare tu li hai contati,<br/> nel tuo otre raccogli le mie lacrime:<br/> non sono forse scritte nel tuo libro?
<p>10  Allora si ritireranno i miei nemici,<br/> nel giorno in cui ti avrò invocato;<br/> questo io so: che Dio è per me.
<p>11  In Dio di cui lodo la parola,<br/> nel Signore di cui lodo la parola,
<p>12  in Dio confido non avrò timore:<br/> che cosa potrà farmi un uomo?
<p>13  Manterrò o Dio i voti che ti ho fatto:<br/> ti renderò azioni di grazie,
<p>14  perché hai liberato la mia vita dalla morte,<br/> i miei piedi dalla caduta,<br/> per camminare davanti a Dio<br/> nella luce dei viventi.
<h4>57</h4>
<p>1  <i>Al maestro del coro. Su «Non distruggere». Di Davide. Miktam. Quando fuggì da Saul nella caverna.</i>
<p>2  Pietà di me pietà di me o Dio,<br/> in te si rifugia l’anima mia;<br/> all’ombra delle tue ali mi rifugio<br/> finché l’insidia sia passata.
<p>3  Invocherò Dio l’Altissimo,<br/> Dio che fa tutto per me.
<p>4  Mandi dal cielo a salvarmi,<br/> confonda chi vuole inghiottirmi;<br/> Dio mandi il suo amore e la sua fedeltà.
<p>5  In mezzo a leoni devo coricarmi,<br/> infiammàti di rabbia contro gli uomini!<br/> I loro denti sono lance e frecce,<br/> la loro lingua è spada affilata.
<p>6  Innàlzati sopra il cielo o Dio,<br/> su tutta la terra la tua gloria.
<p>7  Hanno teso una rete ai miei piedi,<br/> hanno piegato il mio collo,<br/> hanno scavato davanti a me una fossa,<br/> ma dentro vi sono caduti.
<p>8  Saldo è il mio cuore o Dio,<br/> saldo è il mio cuore.<br/> Voglio cantare voglio inneggiare:
<p>9  svégliati mio cuore,<br/> svegliatevi arpa e cetra,<br/> voglio svegliare l’aurora.
<p>10  Ti loderò fra i popoli Signore,<br/> a te canterò inni fra le nazioni:
<p>11  grande fino ai cieli è il tuo amore<br/> e fino alle nubi la tua fedeltà.
<p>12  Innàlzati sopra il cielo o Dio,<br/> su tutta la terra la tua gloria.
<h4>58</h4>
<p>1  <i>Al maestro del coro. Su «Non distruggere». Di Davide. Miktam.</i>
<p>2  Rendete veramente giustizia o potenti,<br/> giudicate con equità gli uomini?
<p>3  No! Voi commettete iniquità con il cuore,<br/> sulla terra le vostre mani soppesano violenza.
<p>4  Sono traviati i malvagi fin dal seno materno,<br/> sono pervertiti dalla nascita i mentitori.
<p>5  Sono velenosi come un serpente,<br/> come una vipera sorda che si tura le orecchie,
<p>6  che non segue la voce degli incantatori,<br/> del mago abile nei sortilegi.
<p>7  Spezzagli o Dio i denti nella bocca,<br/> rompi o Signore le zanne dei leoni.
<p>8  Si dissolvano come acqua che scorre,<br/> come erba calpestata inaridiscano.
<p>9  Passino come bava di lumaca che si scioglie,<br/> come aborto di donna non vedano il sole!
<p>10  Prima che producano spine come il rovo,<br/> siano bruciati vivi la collera li travolga.
<p>11  Il giusto godrà nel vedere la vendetta,<br/> laverà i piedi nel sangue dei malvagi.
<p>12  Gli uomini diranno: «C’è un guadagno per il giusto,<br/> c’è un Dio che fa giustizia sulla terra!».
<h4>59</h4>
<p>1  <i>Al maestro del coro. Su «Non distruggere». Di Davide. Miktam. Quando Saul mandò uomini a sorvegliare la casa e a ucciderlo.</i>
<p>2  Liberami dai nemici mio Dio,<br/> difendimi dai miei aggressori.
<p>3  Liberami da chi fa il male,<br/> salvami da chi sparge sangue.
<p>4  Ecco insidiano la mia vita,<br/> contro di me congiurano i potenti.<br/> Non c’è delitto in me non c’è peccato Signore;
<p>5  senza mia colpa accorrono e si schierano.<br/> Svégliati vienimi incontro e guarda.
<p>6  Tu Signore Dio degli eserciti Dio d’Israele,<br/> àlzati a punire tutte le genti;<br/> non avere pietà dei perfidi traditori.
<p>7  Ritornano a sera e ringhiano come cani,<br/> si aggirano per la città.
<p>8  Eccoli la bava alla bocca;<br/> le loro labbra sono spade.<br/> Dicono: «Chi ci ascolta?».
<p>9  Ma tu Signore ridi di loro,<br/> ti fai beffe di tutte le genti.
<p>10  Io veglio per te mia forza,<br/> perché Dio è la mia difesa.
<p>11  Il mio Dio mi preceda con il suo amore;<br/> Dio mi farà guardare dall’alto i miei nemici.
<p>12  Non ucciderli perché il mio popolo non dimentichi;<br/> disperdili con la tua potenza e abbattili,<br/> Signore nostro scudo.
<p>13  Peccato della loro bocca è la parola delle loro labbra;<br/> essi cadono nel laccio del loro orgoglio,<br/> per le bestemmie e le menzogne che pronunciano.
<p>14  Annientali con furore,<br/> annientali e più non esistano,<br/> e sappiano che Dio governa in Giacobbe,<br/> sino ai confini della terra.
<p>15  Ritornano a sera e ringhiano come cani,<br/> si aggirano per la città
<p>16  ecco vagano in cerca di cibo,<br/> ringhiano se non possono saziarsi.
<p>17  Ma io canterò la tua forza,<br/> esalterò la tua fedeltà al mattino,<br/> perché sei stato mia difesa,<br/> mio rifugio nel giorno della mia angoscia.
<p>18  O mia forza a te voglio cantare,<br/> poiché tu sei o Dio la mia difesa,<br/> Dio della mia fedeltà.
<h4>60</h4>
<p>1  <i>Al maestro del coro. Su «Il giglio della testimonianza». Miktam. Di Davide. Da insegnare.</i>
<p>2  <i>Quando uscì contro Aram Naharàim e contro Aram Soba e quando Ioab nel ritorno sconfisse gli Edomiti nella valle del Sale: dodicimila uomini.</i>
<p>3  Dio tu ci hai respinti ci hai messi in rotta,<br/> ti sei sdegnato: ritorna a noi.
<p>4  Hai fatto tremare la terra l’hai squarciata:<br/> risana le sue crepe perché essa vacilla.
<p>5  Hai messo a dura prova il tuo popolo,<br/> ci hai fatto bere vino che stordisce.
<p>6  Hai dato un segnale a quelli che ti temono,<br/> perché fuggano lontano dagli archi.
<p>7  Perché siano liberati i tuoi amici,<br/> salvaci con la tua destra e rispondici!
<p>8  Dio ha parlato nel suo santuario:<br/> «Esulto e divido Sichem,<br/> spartisco la valle di Succot.
<p>9  Mio è Gàlaad mio è Manasse,<br/> èfraim è l’elmo del mio capo,<br/> Giuda lo scettro del mio comando.
<p>10  Moab è il catino per lavarmi,<br/> su Edom getterò i miei sandali,<br/> il mio grido di vittoria sulla Filistea!».
<p>11  Chi mi condurrà alla città fortificata,<br/> chi potrà guidarmi fino al paese di Edom,
<p>12  se non tu o Dio che ci hai respinti<br/> e più non esci o Dio con le nostre schiere?
<p>13  Nell’oppressione vieni in nostro aiuto,<br/> perché vana è la salvezza dell’uomo.
<p>14  Con Dio noi faremo prodezze,<br/> egli calpesterà i nostri nemici.
<h4>61</h4>
<p>1  <i>Al maestro del coro. Per strumenti a corda. Di Davide.</i>
<p>2  Ascolta o Dio il mio grido,<br/> sii attento alla mia preghiera.
<p>3  Sull’orlo dell’abisso io t’invoco,<br/> mentre sento che il cuore mi manca:<br/> guidami tu sulla rupe per me troppo alta.
<p>4  Per me sei diventato un rifugio,<br/> una torre fortificata davanti al nemico.
<p>5  Vorrei abitare nella tua tenda per sempre,<br/> vorrei rifugiarmi all’ombra delle tue ali.
<p>6  Tu o Dio hai accolto i miei voti,<br/> mi hai dato l’eredità di chi teme il tuo nome.
<p>7  Ai giorni del re aggiungi altri giorni,<br/> per molte generazioni siano i suoi anni!
<p>8  Regni per sempre sotto gli occhi di Dio;<br/> comanda che amore e fedeltà lo custodiscano.
<p>9  Così canterò inni al tuo nome per sempre,<br/> adempiendo i miei voti giorno per giorno.
<h4>62</h4>
<p>1  <i>Al maestro del coro. Su «Iedutù n». Salmo. Di Davide.</i>
<p>2  Solo in Dio riposa l’anima mia:<br/> da lui la mia salvezza.
<p>3  Lui solo è mia roccia e mia salvezza,<br/> mia difesa: mai potrò vacillare.
<p>4  Fino a quando vi scaglierete contro un uomo,<br/> per abbatterlo tutti insieme<br/> come un muro cadente,<br/> come un recinto che crolla?
<p>5  Tramano solo di precipitarlo dall’alto,<br/> godono della menzogna.<br/> Con la bocca benedicono,<br/> nel loro intimo maledicono.
<p>6  Solo in Dio riposa l’anima mia:<br/> da lui la mia speranza.
<p>7  Lui solo è mia roccia e mia salvezza,<br/> mia difesa: non potrò vacillare.
<p>8  In Dio è la mia salvezza e la mia gloria;<br/> il mio riparo sicuro il mio rifugio è in Dio.
<p>9  Confida in lui o popolo in ogni tempo;<br/> davanti a lui aprite il vostro cuore:<br/> nostro rifugio è Dio.
<p>10  Sì sono un soffio i figli di Adamo,<br/> una menzogna tutti gli uomini:<br/> tutti insieme posti sulla bilancia,<br/> sono più lievi di un soffio.
<p>11  Non confidate nella violenza,<br/> non illudetevi della rapina;<br/> alla ricchezza anche se abbonda,<br/> non attaccate il cuore.
<p>12  Una parola ha detto Dio,<br/> due ne ho udite:<br/> la forza appartiene a Dio,
<p>13  tua è la fedeltà Signore;<br/> secondo le sue opere<br/> tu ripaghi ogni uomo.
<h4>63</h4>
<p>1  <i>Salmo. Di Davide quando era nel deserto di Giuda.</i>
<p>2  O Dio tu sei il mio Dio,<br/> dall’aurora io ti cerco,<br/> ha sete di te l'anima mia,<br/> desidera te la mia carne<br/> in terra arida assetata senz’acqua.
<p>3  Così nel santuario ti ho contemplato,<br/> guardando la tua potenza e la tua gloria.
<p>4  Poiché il tuo amore vale più della vita,<br/> le mie labbra canteranno la tua lode.
<p>5  Così ti benedirò per tutta la vita:<br/> nel tuo nome alzerò le mie mani.
<p>6  Come saziato dai cibi migliori,<br/> con labbra gioiose ti loderà la mia bocca.
<p>7  Quando nel mio letto di te mi ricordo<br/> e penso a te nelle veglie notturne,
<p>8  a te che sei stato il mio aiuto,<br/> esulto di gioia all’ombra delle tue ali.
<p>9  A te si stringe l’anima mia:<br/> la tua destra mi sostiene.
<p>10  Ma quelli che cercano di rovinarmi<br/> sprofondino sotto terra,
<p>11  siano consegnati in mano alla spada,<br/> divengano preda di sciacalli.
<p>12  Il re troverà in Dio la sua gioia;<br/> si glorierà chi giura per lui,<br/> perché ai mentitori verrà chiusa la bocca.
<h4>64</h4>
<p>1  <i>Al maestro del coro. Salmo. Di Davide.</i>
<p>2  Ascolta o Dio la voce del mio lamento,<br/> dal terrore del nemico proteggi la mia vita.
<p>3  Tienimi lontano dal complotto dei malvagi,<br/> dal tumulto di chi opera il male.
<p>4  Affilano la loro lingua come spada,<br/> scagliano come frecce parole amare
<p>5  per colpire di nascosto l’innocente;<br/> lo colpiscono all’improvviso e non hanno timore.
<p>6  Si ostinano a fare il male,<br/> progettano di nascondere tranelli;<br/> dicono: «Chi potrà vederli?».
<p>7  Tramano delitti,<br/> attuano le trame che hanno ordito;<br/> l’intimo dell’uomo e il suo cuore: un abisso!
<p>8  Ma Dio li colpisce con le sue frecce:<br/> all’improvviso sono feriti,
<p>9  la loro stessa lingua li manderà in rovina,<br/> chiunque al vederli scuoterà la testa.
<p>10  Allora ognuno sarà preso da timore,<br/> annuncerà le opere di Dio<br/> e saprà discernere il suo agire.
<p>11  Il giusto gioirà nel Signore<br/> e riporrà in lui la sua speranza:<br/> si glorieranno tutti i retti di cuore.
<h4>65</h4>
<p>1  <i>Al maestro del coro. Salmo. Di Davide. Canto.</i>
<p>2  Per te il silenzio è lode o Dio in Sion,<br/> a te si sciolgono i voti.
<p>3  A te che ascolti la preghiera,<br/> viene ogni mortale.
<p>4  Pesano su di noi le nostre colpe,<br/> ma tu perdoni i nostri delitti.
<p>5  Beato chi hai scelto perché ti stia vicino:<br/> abiterà nei tuoi atri.<br/> Ci sazieremo dei beni della tua casa,<br/> delle cose sacre del tuo tempio.
<p>6  Con i prodigi della tua giustizia,<br/> tu ci rispondi o Dio nostra salvezza,<br/> fiducia degli estremi confini della terra<br/> e dei mari più lontani.
<p>7  Tu rendi saldi i monti con la tua forza,<br/> cinto di potenza.
<p>8  Tu plachi il fragore del mare,<br/> il fragore dei suoi flutti,<br/> il tumulto dei popoli.
<p>9  Gli abitanti degli estremi confini<br/> sono presi da timore davanti ai tuoi segni:<br/> tu fai gridare di gioia<br/> le soglie dell’oriente e dell’occidente.
<p>10  Tu visiti la terra e la disseti,<br/> la ricolmi di ricchezze.<br/> Il fiume di Dio è gonfio di acque;<br/> tu prepari il frumento per gli uomini.<br/> Così prepari la terra:
<p>11  ne irrighi i solchi ne spiani le zolle,<br/> la bagni con le piogge e benedici i suoi germogli.
<p>12  Coroni l’anno con i tuoi benefici,<br/> i tuoi solchi stillano abbondanza.
<p>13  Stillano i pascoli del deserto<br/> e le colline si cingono di esultanza.
<p>14  I prati si coprono di greggi,<br/> le valli si ammantano di messi:<br/> gridano e cantano di gioia!
<h4>66</h4>
<p>1  <i>Al maestro del coro. Canto. Salmo.</i><br/> Acclamate Dio voi tutti della terra,
<p>2  cantate la gloria del suo nome,<br/> dategli gloria con la lode.
<p>3  Dite a Dio: «Terribili sono le tue opere!<br/> Per la grandezza della tua potenza<br/> ti lusingano i tuoi nemici.
<p>4  A te si prostri tutta la terra,<br/> a te canti inni canti al tuo nome».
<p>5  Venite e vedete le opere di Dio,<br/> terribile nel suo agire sugli uomini.
<p>6  Egli cambiò il mare in terraferma;<br/> passarono a piedi il fiume:<br/> per questo in lui esultiamo di gioia.
<p>7  Con la sua forza domina in eterno,<br/> il suo occhio scruta le genti;<br/> contro di lui non si sollevino i ribelli.
<p>8  Popoli benedite il nostro Dio,<br/> fate risuonare la voce della sua lode;
<p>9  è lui che ci mantiene fra i viventi<br/> e non ha lasciato vacillare i nostri piedi.
<p>10  O Dio tu ci hai messi alla prova;<br/> ci hai purificati come si purifica l’argento.
<p>11  Ci hai fatto cadere in un agguato,<br/> hai stretto i nostri fianchi in una morsa.
<p>12  Hai fatto cavalcare uomini sopra le nostre teste;<br/> siamo passati per il fuoco e per l’acqua,<br/> poi ci hai fatto uscire verso l’abbondanza.
<p>13  Entrerò nella tua casa con olocausti,<br/> a te scioglierò i miei voti,
<p>14  pronunciati dalle mie labbra,<br/> promessi dalla mia bocca<br/> nel momento dell’angoscia.
<p>15  Ti offrirò grassi animali in olocausto<br/> con il fumo odoroso di arieti,<br/> ti immolerò tori e capri.
<p>16  Venite ascoltate voi tutti che temete Dio,<br/> e narrerò quanto per me ha fatto.
<p>17  A lui gridai con la mia bocca,<br/> lo esaltai con la mia lingua.
<p>18  Se nel mio cuore avessi cercato il male,<br/> il Signore non mi avrebbe ascoltato.
<p>19  Ma Dio ha ascoltato,<br/> si è fatto attento alla voce della mia preghiera.
<p>20  Sia benedetto Dio,<br/> che non ha respinto la mia preghiera,<br/> non mi ha negato la sua misericordia.
<h4>67</h4>
<p>1  <i>Al maestro del coro. Per strumenti a corda. Salmo. Canto.</i>
<p>2  Dio abbia pietà di noi e ci benedica,<br/> su di noi faccia splendere il suo volto;
<p>3  perché si conosca sulla terra la tua via,<br/> la tua salvezza fra tutte le genti.
<p>4  Ti lodino i popoli o Dio,<br/> ti lodino i popoli tutti.
<p>5  Gioiscano le nazioni e si rallegrino,<br/> perché tu giudichi i popoli con rettitudine,<br/> governi le nazioni sulla terra.
<p>6  Ti lodino i popoli o Dio,<br/> ti lodino i popoli tutti.
<p>7  La terra ha dato il suo frutto.<br/> Ci benedica Dio il nostro Dio,
<p>8  ci benedica Dio e lo temano<br/> tutti i confini della terra.
<h4>68</h4>
<p>1  <i>Al maestro del coro. Di Davide. Salmo. Canto.</i>
<p>2  Sorga Dio e siano dispersi i suoi nemici<br/> e fuggano davanti a lui quelli che lo odiano.
<p>3  Come si dissolve il fumo tu li dissolvi;<br/> come si scioglie la cera di fronte al fuoco,<br/> periscono i malvagi davanti a Dio.
<p>4  I giusti invece si rallegrano,<br/> esultano davanti a Dio<br/> e cantano di gioia.
<p>5  Cantate a Dio inneggiate al suo nome,<br/> appianate la strada a colui che cavalca le nubi:<br/> Signore è il suo nome,<br/> esultate davanti a lui.
<p>6  Padre degli orfani e difensore delle vedove<br/> è Dio nella sua santa dimora.
<p>7  A chi è solo Dio fa abitare una casa,<br/> fa uscire con gioia i prigionieri.<br/> Solo i ribelli dimorano in arida terra.
<p>8  O Dio quando uscivi davanti al tuo popolo,<br/> quando camminavi per il deserto,
<p>9  tremò la terra i cieli stillarono<br/> davanti a Dio quello del Sinai,<br/> davanti a Dio il Dio d’Israele.
<p>10  Pioggia abbondante hai riversato o Dio,<br/> la tua esausta eredità tu hai consolidato
<p>11  e in essa ha abitato il tuo popolo,<br/> in quella che nella tua bontà,<br/> hai reso sicura per il povero o Dio.
<p>12  Il Signore annuncia una notizia,<br/> grande schiera sono le messaggere di vittoria:
<p>13  «Fuggono fuggono i re degli eserciti!<br/> Nel campo presso la casa ci si divide la preda.
<p>14  Non restate a dormire nei recinti!<br/> Splendono d’argento le ali della colomba,<br/> di riflessi d’oro le sue piume».
<p>15  Quando l’Onnipotente là disperdeva i re,<br/> allora nevicava sul Salmon.
<p>16  Montagna eccelsa è il monte di Basan,<br/> montagna dalle alte cime è il monte di Basan.
<p>17  Perché invidiate montagne dalle alte cime,<br/> la montagna che Dio ha desiderato per sua dimora?<br/> Il Signore l’abiterà per sempre.
<p>18  I carri di Dio sono miriadi migliaia gli arcieri:<br/> il Signore è tra loro sul Sinai in santità.
<p>19  Sei salito in alto e hai fatto prigionieri -<br/> dagli uomini hai ricevuto tributi<br/> e anche dai ribelli -,<br/> perché là tu dimori Signore Dio!
<p>20  Di giorno in giorno benedetto il Signore:<br/> a noi Dio porta la salvezza.
<p>21  Il nostro Dio è un Dio che salva;<br/> al Signore Dio appartengono le porte della morte.
<p>22  Sì Dio schiaccerà il capo dei suoi nemici,<br/> la testa dai lunghi capelli di chi percorre la via del delitto.
<p>23  Ha detto il Signore: «Da Basan li farò tornare,<br/> li farò tornare dagli abissi del mare,
<p>24  perché il tuo piede si bagni nel sangue<br/> e la lingua dei tuoi cani riceva la sua parte tra i nemici».
<p>25  Appare il tuo corteo Dio,<br/> il corteo del mio Dio del mio re nel santuario.
<p>26  Precedono i cantori seguono i suonatori di cetra,<br/> insieme a fanciulle che suonano tamburelli.
<p>27  «Benedite Dio nelle vostre assemblee,<br/> benedite il Signore voi della comunità d’Israele».
<p>28  Ecco Beniamino un piccolo che guida<br/> i capi di Giuda la loro schiera,<br/> i capi di Zàbulon i capi di Nèftali.
<p>29  Mostra o Dio la tua forza,<br/> conferma o Dio quanto hai fatto per noi!
<p>30  Per il tuo tempio in Gerusalemme,<br/> i re ti porteranno doni.
<p>31  Minaccia la bestia del canneto,<br/> quel branco di bufali quell’esercito di tori,<br/> che si prostrano a idoli d’argento;<br/> disperdi i popoli che amano la guerra!
<p>32  Verranno i grandi dall’Egitto,<br/> l’Etiopia tenderà le mani a Dio.
<p>33  Regni della terra cantate a Dio,<br/> cantate inni al Signore,
<p>34  a colui che cavalca nei cieli nei cieli eterni.<br/> Ecco fa sentire la sua voce una voce potente!
<p>35  Riconoscete a Dio la sua potenza,<br/> la sua maestà sopra Israele,<br/> la sua potenza sopra le nubi.
<p>36  Terribile tu sei o Dio nel tuo santuario.<br/> è lui il Dio d’Israele che dà forza e vigore al suo popolo.<br/> Sia benedetto Dio!
<h4>69</h4>
<p>1  <i>Al maestro del coro. Su «I gigli». Di Davide.</i>
<p>2  Salvami o Dio:<br/> l’acqua mi giunge alla gola.
<p>3  Affondo in un abisso di fango,<br/> non ho nessun sostegno;<br/> sono caduto in acque profonde<br/> e la corrente mi travolge.
<p>4  Sono sfinito dal gridare,<br/> la mia gola è riarsa;<br/> i miei occhi si consumano<br/> nell’attesa del mio Dio.
<p>5  Sono più numerosi dei capelli del mio capo<br/> quelli che mi odiano senza ragione.<br/> Sono potenti quelli che mi vogliono distruggere,<br/> i miei nemici bugiardi:<br/> quanto non ho rubato dovrei forse restituirlo?
<p>6  Dio tu conosci la mia stoltezza<br/> e i miei errori non ti sono nascosti.
<p>7  Chi spera in te per colpa mia non sia confuso,<br/> Signore Dio degli eserciti;<br/> per causa mia non si vergogni<br/> chi ti cerca Dio d’Israele.
<p>8  Per te io sopporto l’insulto<br/> e la vergogna mi copre la faccia;
<p>9  sono diventato un estraneo ai miei fratelli,<br/> uno straniero per i figli di mia madre.
<p>10  Perché mi divora lo zelo per la tua casa,<br/> gli insulti di chi ti insulta ricadono su di me.
<p>11  Piangevo su di me nel digiuno,<br/> ma sono stato insultato.
<p>12  Ho indossato come vestito un sacco<br/> e sono diventato per loro oggetto di scherno.
<p>13  Sparlavano di me quanti sedevano alla porta,<br/> gli ubriachi mi deridevano.
<p>14  Ma io rivolgo a te la mia preghiera,<br/> Signore nel tempo della benevolenza.<br/> O Dio nella tua grande bontà rispondimi,<br/> nella fedeltà della tua salvezza.
<p>15  Liberami dal fango perché io non affondi,<br/> che io sia liberato dai miei nemici e dalle acque profonde.
<p>16  Non mi travolga la corrente,<br/> l’abisso non mi sommerga,<br/> la fossa non chiuda su di me la sua bocca.
<p>17  Rispondimi Signore perché buono è il tuo amore;<br/> volgiti a me nella tua grande tenerezza.
<p>18  Non nascondere il volto al tuo servo;<br/> sono nell’angoscia: presto rispondimi!
<p>19  Avvicìnati a me riscattami,<br/> liberami a causa dei miei nemici.
<p>20  Tu sai quanto sono stato insultato:<br/> quanto disonore quanta vergogna!<br/> Sono tutti davanti a te i miei avversari.
<p>21  L’insulto ha spezzato il mio cuore<br/> e mi sento venir meno.<br/> Mi aspettavo compassione ma invano,<br/> consolatori ma non ne ho trovati.
<p>22  Mi hanno messo veleno nel cibo<br/> e quando avevo sete mi hanno dato aceto.
<p>23  La loro tavola sia per loro una trappola,<br/> un’insidia i loro banchetti.
<p>24  Si offuschino i loro occhi e più non vedano:<br/> sfibra i loro fianchi per sempre.
<p>25  Riversa su di loro il tuo sdegno,<br/> li raggiunga la tua ira ardente.
<p>26  Il loro accampamento sia desolato,<br/> senza abitanti la loro tenda;
<p>27  perché inseguono colui che hai percosso,<br/> aggiungono dolore a chi tu hai ferito.
<p>28  Aggiungi per loro colpa su colpa<br/> e non possano appellarsi alla tua giustizia.
<p>29  Dal libro dei viventi siano cancellati<br/> e non siano iscritti tra i giusti.
<p>30  Io sono povero e sofferente:<br/> la tua salvezza Dio mi ponga al sicuro.
<p>31  Loderò il nome di Dio con un canto,<br/> lo magnificherò con un ringraziamento,
<p>32  che per il Signore è meglio di un toro,<br/> di un torello con corna e zoccoli.
<p>33  Vedano i poveri e si rallegrino;<br/> voi che cercate Dio fatevi coraggio,
<p>34  perché il Signore ascolta i miseri<br/> e non disprezza i suoi che sono prigionieri.
<p>35  A lui cantino lode i cieli e la terra,<br/> i mari e quanto brulica in essi.
<p>36  Perché Dio salverà Sion,<br/> ricostruirà le città di Giuda:<br/> vi abiteranno e ne riavranno il possesso.
<p>37  La stirpe dei suoi servi ne sarà erede<br/> e chi ama il suo nome vi porrà dimora.
<h4>70</h4>
<p>1  <i>Al maestro del coro. Di Davide. Per fare memoria.</i>
<p>2  O Dio vieni a salvarmi,<br/> Signore vieni presto in mio aiuto.
<p>3  Siano svergognati e confusi<br/> quanti attentano alla mia vita.<br/> Retrocedano coperti d’infamia,<br/> quanti godono della mia rovina.
<p>4  Se ne tornino indietro pieni di vergogna<br/> quelli che mi dicono: «Ti sta bene!».
<p>5  Esultino e gioiscano in te<br/> quelli che ti cercano;<br/> dicano sempre: «Dio è grande!»<br/> quelli che amano la tua salvezza.
<p>6  Ma io sono povero e bisognoso:<br/> Dio affréttati verso di me.<br/> Tu sei mio aiuto e mio liberatore:<br/> Signore non tardare.
<h4>71</h4>
<p>1  In te Signore mi sono rifugiato,<br/> mai sarò deluso.
<p>2  Per la tua giustizia liberami e difendimi,<br/> tendi a me il tuo orecchio e salvami.
<p>3  Sii tu la mia roccia,<br/> una dimora sempre accessibile;<br/> hai deciso di darmi salvezza:<br/> davvero mia rupe e mia fortezza tu sei!
<p>4  Mio Dio liberami dalle mani del malvagio,<br/> dal pugno dell’uomo violento e perverso.
<p>5  Sei tu mio Signore la mia speranza,<br/> la mia fiducia Signore fin dalla mia giovinezza.
<p>6  Su di te mi appoggiai fin dal grembo materno,<br/> dal seno di mia madre sei tu il mio sostegno:<br/> a te la mia lode senza fine.
<p>7  Per molti ero un prodigio,<br/> ma eri tu il mio rifugio sicuro.
<p>8  Della tua lode è piena la mia bocca:<br/> tutto il giorno canto il tuo splendore.
<p>9  Non gettarmi via nel tempo della vecchiaia,<br/> non abbandonarmi quando declinano le mie forze.
<p>10  Contro di me parlano i miei nemici,<br/> coloro che mi spiano congiurano insieme
<p>11  e dicono: «Dio lo ha abbandonato,<br/> inseguitelo prendetelo: nessuno lo libera!».
<p>12  O Dio da me non stare lontano:<br/> Dio mio vieni presto in mio aiuto.
<p>13  Siano svergognati e annientati quanti mi accusano,<br/> siano coperti di insulti e d’infamia<br/> quanti cercano la mia rovina.
<p>14  Io invece continuo a sperare;<br/> moltiplicherò le tue lodi.
<p>15  La mia bocca racconterà la tua giustizia,<br/> ogni giorno la tua salvezza,<br/> che io non so misurare.
<p>16  Verrò a cantare le imprese del Signore Dio:<br/> farò memoria della tua giustizia di te solo.
<p>17  Fin dalla giovinezza o Dio mi hai istruito<br/> e oggi ancora proclamo le tue meraviglie.
<p>18  Venuta la vecchiaia e i capelli bianchi,<br/> o Dio non abbandonarmi,<br/> fino a che io annunci la tua potenza,<br/> a tutte le generazioni le tue imprese.
<p>19  La tua giustizia Dio è alta come il cielo.<br/> Tu hai fatto cose grandi: chi è come te o Dio?
<p>20  Molte angosce e sventure mi hai fatto vedere:<br/> tu mi darai ancora vita,<br/> mi farai risalire dagli abissi della terra,
<p>21  accrescerai il mio onore<br/> e tornerai a consolarmi.
<p>22  Allora io ti renderò grazie al suono dell’arpa,<br/> per la tua fedeltà o mio Dio,<br/> a te canterò sulla cetra o Santo d’Israele.
<p>23  Cantando le tue lodi esulteranno le mie labbra<br/> e la mia vita che tu hai riscattato.
<p>24  Allora la mia lingua tutto il giorno<br/> mediterà la tua giustizia.<br/> Sì saranno svergognati e confusi<br/> quelli che cercano la mia rovina.
<h4>72</h4>
<p>1  <i>Di Salomone.</i><br/> O Dio affida al re il tuo diritto,<br/> al figlio di re la tua giustizia;
<p>2  egli giudichi il tuo popolo secondo giustizia<br/> e i tuoi poveri secondo il diritto.
<p>3  Le montagne portino pace al popolo<br/> e le colline giustizia.
<p>4  Ai poveri del popolo renda giustizia,<br/> salvi i figli del misero<br/> e abbatta l’oppressore.
<p>5  Ti faccia durare quanto il sole,<br/> come la luna di generazione in generazione.
<p>6  Scenda come pioggia sull’erba,<br/> come acqua che irrora la terra.
<p>7  Nei suoi giorni fiorisca il giusto<br/> e abbondi la pace,<br/> finché non si spenga la luna.
<p>8  E dòmini da mare a mare,<br/> dal fiume sino ai confini della terra.
<p>9  A lui si pieghino le tribù del deserto,<br/> mordano la polvere i suoi nemici.
<p>10  I re di Tarsis e delle isole portino tributi,<br/> i re di Saba e di Seba offrano doni.
<p>11  Tutti i re si prostrino a lui,<br/> lo servano tutte le genti.
<p>12  Perché egli libererà il misero che invoca<br/> e il povero che non trova aiuto.
<p>13  Abbia pietà del debole e del misero<br/> e salvi la vita dei miseri.
<p>14  Li riscatti dalla violenza e dal sopruso,<br/> sia prezioso ai suoi occhi il loro sangue.
<p>15  Viva e gli sia dato oro di Arabia,<br/> si preghi sempre per lui,<br/> sia benedetto ogni giorno.
<p>16  Abbondi il frumento nel paese,<br/> ondeggi sulle cime dei monti;<br/> il suo frutto fiorisca come il Libano,<br/> la sua messe come l’erba dei campi.
<p>17  Il suo nome duri in eterno,<br/> davanti al sole germogli il suo nome.<br/> In lui siano benedette tutte le stirpi della terra<br/> e tutte le genti lo dicano beato.
<p>18  Benedetto il Signore Dio d’Israele:<br/> egli solo compie meraviglie.
<p>19  E benedetto il suo nome glorioso per sempre:<br/> della sua gloria sia piena tutta la terra.<br/> Amen amen.
<p>20  <i>Qui finiscono le preghiere di Davide figlio di Iesse</i>.
<h4>73</h4>
<p>1  <i>Salmo. Di Asaf.</i><br/> Quanto è buono Dio con gli uomini retti,<br/> Dio con i puri di cuore!
<p>2  Ma io per poco non inciampavo,<br/> quasi vacillavano i miei passi,
<p>3  perché ho invidiato i prepotenti,<br/> vedendo il successo dei malvagi.
<p>4  Fino alla morte infatti non hanno sofferenze<br/> e ben pasciuto è il loro ventre.
<p>5  Non si trovano mai nell’affanno dei mortali<br/> e non sono colpiti come gli altri uomini.
<p>6  Dell’orgoglio si fanno una collana<br/> e indossano come abito la violenza.
<p>7  I loro occhi sporgono dal grasso,<br/> dal loro cuore escono follie.
<p>8  Scherniscono e parlano con malizia,<br/> parlano dall’alto con prepotenza.
<p>9  Aprono la loro bocca fino al cielo<br/> e la loro lingua percorre la terra.
<p>10  Perciò il loro popolo li segue<br/> e beve la loro acqua in abbondanza.
<p>11  E dicono: «Dio come può saperlo?<br/> L’Altissimo come può conoscerlo?».
<p>12  Ecco così sono i malvagi:<br/> sempre al sicuro ammassano ricchezze.
<p>13  Invano dunque ho conservato puro il mio cuore,<br/> e ho lavato nell’innocenza le mie mani!
<p>14  Perché sono colpito tutto il giorno<br/> e fin dal mattino sono castigato?
<p>15  Se avessi detto: «Parlerò come loro»,<br/> avrei tradito la generazione dei tuoi figli.
<p>16  Riflettevo per comprendere questo<br/> ma fu una fatica ai miei occhi,
<p>17  finché non entrai nel santuario di Dio<br/> e compresi quale sarà la loro fine.
<p>18  Ecco li poni in luoghi scivolosi,<br/> li fai cadere in rovina.
<p>19  Sono distrutti in un istante!<br/> Sono finiti consumati dai terrori!
<p>20  Come un sogno al risveglio Signore,<br/> così quando sorgi fai svanire la loro immagine.
<p>21  Quando era amareggiato il mio cuore<br/> e i miei reni trafitti dal dolore,
<p>22  io ero insensato e non capivo,<br/> stavo davanti a te come una bestia.
<p>23  Ma io sono sempre con te:<br/> tu mi hai preso per la mano destra.
<p>24  Mi guiderai secondo i tuoi disegni<br/> e poi mi accoglierai nella gloria.
<p>25  Chi avrò per me nel cielo?<br/> Con te non desidero nulla sulla terra.
<p>26  Vengono meno la mia carne e il mio cuore;<br/> ma Dio è roccia del mio cuore,<br/> mia parte per sempre.
<p>27  Ecco si perderà chi da te si allontana;<br/> tu distruggi chiunque ti è infedele.
<p>28  Per me il mio bene è stare vicino a Dio;<br/> nel Signore Dio ho posto il mio rifugio,<br/> per narrare tutte le tue opere.
<h4>74</h4>
<p>1  <i>Maskil. Di Asaf.</i><br/> O Dio perché ci respingi per sempre,<br/> fumante di collera<br/> contro il gregge del tuo pascolo?
<p>2  Ricòrdati della comunità<br/> che ti sei acquistata nei tempi antichi.<br/> Hai riscattato la tribù che è tua proprietà,<br/> il monte Sion dove hai preso dimora.
<p>3  Volgi i tuoi passi a queste rovine eterne:<br/> il nemico ha devastato tutto nel santuario.
<p>4  Ruggirono i tuoi avversari nella tua assemblea,<br/> issarono le loro bandiere come insegna.
<p>5  Come gente che s’apre un varco verso l’alto<br/> con la scure nel folto della selva,
<p>6  con l’ascia e con le mazze<br/> frantumavano le sue porte.
<p>7  Hanno dato alle fiamme il tuo santuario,<br/> hanno profanato e demolito la dimora del tuo nome;
<p>8  pensavano: «Distruggiamoli tutti».<br/> Hanno incendiato nel paese tutte le dimore di Dio.
<p>9  Non vediamo più le nostre bandiere,<br/> non ci sono più profeti<br/> e tra noi nessuno sa fino a quando.
<p>10  Fino a quando o Dio insulterà l’avversario?<br/> Il nemico disprezzerà per sempre il tuo nome?
<p>11  Perché ritiri la tua mano<br/> e trattieni in seno la tua destra?
<p>12  Eppure Dio è nostro re dai tempi antichi,<br/> ha operato la salvezza nella nostra terra.
<p>13  Tu con potenza hai diviso il mare,<br/> hai spezzato la testa dei draghi sulle acque.
<p>14  Tu hai frantumato le teste di Leviatàn,<br/> lo hai dato in pasto a un branco di belve.
<p>15  Tu hai fatto scaturire fonti e torrenti,<br/> tu hai inaridito fiumi perenni.
<p>16  Tuo è il giorno e tua è la notte,<br/> tu hai fissato la luna e il sole;
<p>17  tu hai stabilito i confini della terra,<br/> l’estate e l’inverno tu li hai plasmati.
<p>18  Ricòrdati di questo:<br/> il nemico ha insultato il Signore,<br/> un popolo stolto ha disprezzato il tuo nome.
<p>19  Non abbandonare ai rapaci la vita della tua tortora,<br/> non dimenticare per sempre la vita dei tuoi poveri.
<p>20  Volgi lo sguardo alla tua alleanza;<br/> gli angoli della terra sono covi di violenza.
<p>21  L’oppresso non ritorni confuso,<br/> il povero e il misero lodino il tuo nome.
<p>22  àlzati o Dio difendi la mia causa,<br/> ricorda che lo stolto ti insulta tutto il giorno.
<p>23  Non dimenticare il clamore dei tuoi nemici;<br/> il tumulto dei tuoi avversari cresce senza fine.
<h4>75</h4>
<p>1  <i>Al maestro del coro. Su «Non distruggere». Salmo. Di Asaf. Canto.</i>
<p>2  Noi ti rendiamo grazie o Dio ti rendiamo grazie:<br/> invocando il tuo nome raccontiamo le tue meraviglie.
<p>3  Sì nel tempo da me stabilito<br/> io giudicherò con rettitudine.
<p>4  Tremi pure la terra con i suoi abitanti:<br/> io tengo salde le sue colonne.
<p>5  Dico a chi si vanta: «Non vantatevi!»,<br/> e ai malvagi: «Non alzate la fronte!».
<p>6  Non alzate la fronte contro il cielo,<br/> non parlate con aria insolente.
<p>7  Né dall’oriente né dall’occidente<br/> né dal deserto viene l’esaltazione,
<p>8  perché Dio è giudice:<br/> è lui che abbatte l’uno ed esalta l’altro.
<p>9  Il Signore infatti tiene in mano una coppa,<br/> colma di vino drogato.<br/> Egli ne versa: fino alla feccia lo dovranno sorbire,<br/> ne berranno tutti i malvagi della terra.
<p>10  Ma io ne parlerò per sempre,<br/> canterò inni al Dio di Giacobbe.
<p>11  Piegherò la fronte dei malvagi,<br/> s’innalzerà la fronte dei giusti.
<h4>76</h4>
<p>1  <i>Al maestro del coro. Per strumenti a corda. Salmo. Di Asaf. Canto.</i>
<p>2  Dio si è fatto conoscere in Giuda,<br/> in Israele è grande il suo nome.
<p>3  è in Salem la sua tenda,<br/> in Sion la sua dimora.
<p>4  Là spezzò le saette dell’arco,<br/> lo scudo la spada la guerra.
<p>5  Splendido tu sei,<br/> magnifico su montagne di preda.
<p>6  Furono spogliati i valorosi,<br/> furono colti dal sonno,<br/> nessun prode ritrovava la sua mano.
<p>7  Dio di Giacobbe alla tua minaccia<br/> si paralizzano carri e cavalli.
<p>8  Tu sei davvero terribile;<br/> chi ti resiste quando si scatena la tua ira?
<p>9  Dal cielo hai fatto udire la sentenza:<br/> sbigottita tace la terra,
<p>10  quando Dio si alza per giudicare,<br/> per salvare tutti i poveri della terra.
<p>11  Persino la collera dell’uomo ti dà gloria;<br/> gli scampati dalla collera ti fanno festa.
<p>12  Fate voti al Signore vostro Dio e adempiteli,<br/> quanti lo circondano portino doni al Terribile,
<p>13  a lui che toglie il respiro ai potenti,<br/> che è terribile per i re della terra.
<h4>77</h4>
<p>1  <i>Al maestro del coro. Su «Iedutù n». Di Asaf. Salmo.</i>
<p>2  La mia voce verso Dio: io grido aiuto!<br/> La mia voce verso Dio perché mi ascolti.
<p>3  Nel giorno della mia angoscia io cerco il Signore,<br/> nella notte le mie mani sono tese e non si stancano;<br/> l’anima mia rifiuta di calmarsi.
<p>4  Mi ricordo di Dio e gemo,<br/> medito e viene meno il mio spirito.
<p>5  Tu trattieni dal sonno i miei occhi,<br/> sono turbato e incapace di parlare.
<p>6  Ripenso ai giorni passati,<br/> ricordo gli anni lontani.
<p>7  Un canto nella notte mi ritorna nel cuore:<br/> medito e il mio spirito si va interrogando.
<p>8  Forse il Signore ci respingerà per sempre,<br/> non sarà mai più benevolo con noi?
<p>9  è forse cessato per sempre il suo amore,<br/> è finita la sua promessa per sempre?
<p>10  Può Dio aver dimenticato la pietà,<br/> aver chiuso nell’ira la sua misericordia?
<p>11  E ho detto: «Questo è il mio tormento:<br/> è mutata la destra dell’Altissimo».
<p>12  Ricordo i prodigi del Signore,<br/> sì ricordo le tue meraviglie di un tempo.
<p>13  Vado considerando le tue opere,<br/> medito tutte le tue prodezze.
<p>14  O Dio santa è la tua via;<br/> quale dio è grande come il nostro Dio?
<p>15  Tu sei il Dio che opera meraviglie,<br/> manifesti la tua forza fra i popoli.
<p>16  Hai riscattato il tuo popolo con il tuo braccio,<br/> i figli di Giacobbe e di Giuseppe.
<p>17  Ti videro le acque o Dio,<br/> ti videro le acque e ne furono sconvolte;<br/> sussultarono anche gli abissi.
<p>18  Le nubi rovesciavano acqua,<br/> scoppiava il tuono nel cielo;<br/> le tue saette guizzavano.
<p>19  Il boato dei tuoi tuoni nel turbine,<br/> le tue folgori rischiaravano il mondo;<br/> tremava e si scuoteva la terra.
<p>20  Sul mare la tua via,<br/> i tuoi sentieri sulle grandi acque,<br/> ma le tue orme non furono riconosciute.
<p>21  Guidasti come un gregge il tuo popolo<br/> per mano di Mosè e di Aronne.
<h4>78</h4>
<p>1  <i>Maskil. Di Asaf.</i><br/> Ascolta popolo mio la mia legge,<br/> porgi l’orecchio alle parole della mia bocca.
<p>2  Aprirò la mia bocca con una parabola,<br/> rievocherò gli enigmi dei tempi antichi.
<p>3  Ciò che abbiamo udito e conosciuto<br/> e i nostri padri ci hanno raccontato
<p>4  non lo terremo nascosto ai nostri figli,<br/> raccontando alla generazione futura<br/> le azioni gloriose e potenti del Signore<br/> e le meraviglie che egli ha compiuto.
<p>5  Ha stabilito un insegnamento in Giacobbe,<br/> ha posto una legge in Israele,<br/> che ha comandato ai nostri padri<br/> di far conoscere ai loro figli,
<p>6  perché la conosca la generazione futura,<br/> i figli che nasceranno.<br/> Essi poi si alzeranno a raccontarlo ai loro figli,
<p>7  perché ripongano in Dio la loro fiducia<br/> e non dimentichino le opere di Dio,<br/> ma custodiscano i suoi comandi.
<p>8  Non siano come i loro padri,<br/> generazione ribelle e ostinata,<br/> generazione dal cuore incostante<br/> e dallo spirito infedele a Dio.
<p>9  I figli di èfraim arcieri valorosi,<br/> voltarono le spalle nel giorno della battaglia.
<p>10  Non osservarono l’alleanza di Dio<br/> e si rifiutarono di camminare nella sua legge.
<p>11  Dimenticarono le sue opere,<br/> le meraviglie che aveva loro mostrato.
<p>12  Cose meravigliose aveva fatto davanti ai loro padri<br/> nel paese d’Egitto nella regione di Tanis.
<p>13  Divise il mare e li fece passare,<br/> e fermò le acque come un argine.
<p>14  Li guidò con una nube di giorno<br/> e tutta la notte con un bagliore di fuoco.
<p>15  Spaccò rocce nel deserto<br/> e diede loro da bere come dal grande abisso.
<p>16  Fece sgorgare ruscelli dalla rupe<br/> e scorrere l’acqua a fiumi.
<p>17  Eppure continuarono a peccare contro di lui,<br/> a ribellarsi all’Altissimo in luoghi aridi.
<p>18  Nel loro cuore tentarono Dio,<br/> chiedendo cibo per la loro gola.
<p>19  Parlarono contro Dio,<br/> dicendo: «Sarà capace Dio<br/> di preparare una tavola nel deserto?».
<p>20  Certo! Egli percosse la rupe<br/> e ne scaturì acqua e strariparono torrenti.<br/> «Saprà dare anche pane<br/> o procurare carne al suo popolo?».
<p>21  Perciò il Signore udì e ne fu adirato;<br/> un fuoco divampò contro Giacobbe<br/> e la sua ira si levò contro Israele,
<p>22  perché non ebbero fede in Dio<br/> e non confidarono nella sua salvezza.
<p>23  Diede ordine alle nubi dall’alto<br/> e aprì le porte del cielo;
<p>24  fece piovere su di loro la manna per cibo<br/> e diede loro pane del cielo:
<p>25  l’uomo mangiò il pane dei forti;<br/> diede loro cibo in abbondanza.
<p>26  Scatenò nel cielo il vento orientale,<br/> con la sua forza fece soffiare il vento australe;
<p>27  su di loro fece piovere carne come polvere<br/> e uccelli come sabbia del mare,
<p>28  li fece cadere in mezzo ai loro accampamenti,<br/> tutt’intorno alle loro tende.
<p>29  Mangiarono fino a saziarsi<br/> ed egli appagò il loro desiderio.
<p>30  Il loro desiderio non era ancora scomparso,<br/> avevano ancora il cibo in bocca,
<p>31  quando l’ira di Dio si levò contro di loro,<br/> uccise i più robusti e abbatté i migliori d’Israele.
<p>32  Con tutto questo peccarono ancora<br/> e non ebbero fede nelle sue meraviglie.
<p>33  Allora consumò in un soffio i loro giorni<br/> e i loro anni nel terrore.
<p>34  Quando li uccideva lo cercavano<br/> e tornavano a rivolgersi a lui,
<p>35  ricordavano che Dio è la loro roccia<br/> e Dio l’Altissimo il loro redentore;
<p>36  lo lusingavano con la loro bocca,<br/> ma gli mentivano con la lingua:
<p>37  il loro cuore non era costante verso di lui<br/> e non erano fedeli alla sua alleanza.
<p>38  Ma lui misericordioso perdonava la colpa,<br/> invece di distruggere.<br/> Molte volte trattenne la sua ira<br/> e non scatenò il suo furore;
<p>39  ricordava che essi sono di carne,<br/> un soffio che va e non ritorna.
<p>40  Quante volte si ribellarono a lui nel deserto,<br/> lo rattristarono in quei luoghi solitari!
<p>41  Ritornarono a tentare Dio,<br/> a esasperare il Santo d’Israele.
<p>42  Non si ricordarono più della sua mano,<br/> del giorno in cui li aveva riscattati dall’oppressione,
<p>43  quando operò in Egitto i suoi segni,<br/> i suoi prodigi nella regione di Tanis.
<p>44  Egli mutò in sangue i loro fiumi<br/> e i loro ruscelli perché non bevessero.
<p>45  Mandò contro di loro tafani a divorarli<br/> e rane a distruggerli.
<p>46  Diede ai bruchi il loro raccolto,<br/> alle locuste la loro fatica.
<p>47  Devastò le loro vigne con la grandine,<br/> i loro sicomòri con la brina.
<p>48  Consegnò alla peste il loro bestiame,<br/> ai fulmini le loro greggi.
<p>49  Scatenò contro di loro l’ardore della sua ira,<br/> la collera lo sdegno la tribolazione,<br/> e inviò messaggeri di sventure.
<p>50  Spianò la strada alla sua ira:<br/> non li risparmiò dalla morte<br/> e diede in preda alla peste la loro vita.
<p>51  Colpì ogni primogenito in Egitto,<br/> nelle tende di Cam la primizia del loro vigore.
<p>52  Fece partire come pecore il suo popolo<br/> e li condusse come greggi nel deserto.
<p>53  Li guidò con sicurezza e non ebbero paura,<br/> ma i loro nemici li sommerse il mare.
<p>54  Li fece entrare nei confini del suo santuario,<br/> questo monte che la sua destra si è acquistato.
<p>55  Scacciò davanti a loro le genti<br/> e sulla loro eredità gettò la sorte,<br/> facendo abitare nelle loro tende<br/> le tribù d’Israele.
<p>56  Ma essi lo tentarono,<br/> si ribellarono a Dio l’Altissimo,<br/> e non osservarono i suoi insegnamenti.
<p>57  Deviarono e tradirono come i loro padri,<br/> fallirono come un arco allentato.
<p>58  Lo provocarono con le loro alture sacre<br/> e con i loro idoli lo resero geloso.
<p>59  Dio udì e s’infiammò,<br/> e respinse duramente Israele.
<p>60  Abbandonò la dimora di Silo,<br/> la tenda che abitava tra gli uomini;
<p>61  ridusse in schiavitù la sua forza,<br/> il suo splendore in potere del nemico.
<p>62  Diede il suo popolo in preda alla spada<br/> e s’infiammò contro la sua eredità.
<p>63  Il fuoco divorò i suoi giovani migliori,<br/> le sue fanciulle non ebbero canti nuziali.
<p>64  I suoi sacerdoti caddero di spada<br/> e le loro vedove non fecero il lamento.
<p>65  Ma poi il Signore si destò come da un sonno,<br/> come un eroe assopito dal vino.
<p>66  Colpì alle spalle i suoi avversari,<br/> inflisse loro una vergogna eterna.
<p>67  Rifiutò la tenda di Giuseppe,<br/> non scelse la tribù di èfraim,
<p>68  ma scelse la tribù di Giuda,<br/> il monte Sion che egli ama.
<p>69  Costruì il suo tempio alto come il cielo,<br/> e come la terra fondata per sempre.
<p>70  Egli scelse Davide suo servo<br/> e lo prese dagli ovili delle pecore.
<p>71  Lo allontanò dalle pecore madri<br/> per farne il pastore di Giacobbe suo popolo,<br/> d’Israele sua eredità.
<p>72  Fu per loro un pastore dal cuore integro<br/> e li guidò con mano intelligente.
<h4>79</h4>
<p>1  <i>Salmo. Di Asaf.</i><br/> O Dio nella tua eredità sono entrate le genti:<br/> hanno profanato il tuo santo tempio,<br/> hanno ridotto Gerusalemme in macerie.
<p>2  Hanno abbandonato i cadaveri dei tuoi servi<br/> in pasto agli uccelli del cielo,<br/> la carne dei tuoi fedeli agli animali selvatici.
<p>3  Hanno versato il loro sangue come acqua<br/> intorno a Gerusalemme<br/> e nessuno seppelliva.
<p>4  Siamo divenuti il disprezzo dei nostri vicini,<br/> lo scherno e la derisione di chi ci sta intorno.
<p>5  Fino a quando sarai adirato Signore: per sempre?<br/> Arderà come fuoco la tua gelosia?
<p>6  Riversa il tuo sdegno sulle genti che non ti riconoscono<br/> e sui regni che non invocano il tuo nome,
<p>7  perché hanno divorato Giacobbe,<br/> hanno devastato la sua dimora.
<p>8  Non imputare a noi le colpe dei nostri antenati:<br/> presto ci venga incontro la tua misericordia,<br/> perché siamo così poveri!
<p>9  Aiutaci o Dio nostra salvezza,<br/> per la gloria del tuo nome;<br/> liberaci e perdona i nostri peccati<br/> a motivo del tuo nome.
<p>10  Perché le genti dovrebbero dire:<br/> «Dov’è il loro Dio?».<br/> Si conosca tra le genti sotto i nostri occhi,<br/> la vendetta per il sangue versato dei tuoi servi.
<p>11  Giunga fino a te il gemito dei prigionieri;<br/> con la grandezza del tuo braccio<br/> salva i condannati a morte.
<p>12  Fa’ ricadere sette volte sui nostri vicini dentro di loro,<br/> l’insulto con cui ti hanno insultato Signore.
<p>13  E noi tuo popolo e gregge del tuo pascolo,<br/> ti renderemo grazie per sempre;<br/> di generazione in generazione narreremo la tua lode.
<h4>80</h4>
<p>1  <i>Al maestro del coro. Su «Il giglio della testimonianza». Di Asaf. Salmo.</i>
<p>2  Tu pastore d’Israele ascolta,<br/> tu che guidi Giuseppe come un gregge.<br/> Seduto sui cherubini risplendi
<p>3  davanti a èfraim Beniamino e Manasse.<br/> Risveglia la tua potenza<br/> e vieni a salvarci.
<p>4  O Dio fa’ che ritorniamo,<br/> fa’ splendere il tuo volto e noi saremo salvi.
<p>5  Signore Dio degli eserciti,<br/> fino a quando fremerai di sdegno<br/> contro le preghiere del tuo popolo?
<p>6  Tu ci nutri con pane di lacrime,<br/> ci fai bere lacrime in abbondanza.
<p>7  Ci hai fatto motivo di contesa per i vicini<br/> e i nostri nemici ridono di noi.
<p>8  Dio degli eserciti fa’ che ritorniamo,<br/> fa’ splendere il tuo volto e noi saremo salvi.
<p>9  Hai sradicato una vite dall’Egitto,<br/> hai scacciato le genti e l’hai trapiantata.
<p>10  Le hai preparato il terreno,<br/> hai affondato le sue radici<br/> ed essa ha riempito la terra.
<p>11  La sua ombra copriva le montagne<br/> e i suoi rami i cedri più alti.
<p>12  Ha esteso i suoi tralci fino al mare,<br/> arrivavano al fiume i suoi germogli.
<p>13  Perché hai aperto brecce nella sua cinta<br/> e ne fa vendemmia ogni passante?
<p>14  La devasta il cinghiale del bosco<br/> e vi pascolano le bestie della campagna.
<p>15  Dio degli eserciti ritorna!<br/> Guarda dal cielo e vedi<br/> e visita questa vigna,
<p>16  proteggi quello che la tua destra ha piantato,<br/> il figlio dell’uomo che per te hai reso forte.
<p>17  è stata data alle fiamme è stata recisa:<br/> essi periranno alla minaccia del tuo volto.
<p>18  Sia la tua mano sull’uomo della tua destra,<br/> sul figlio dell’uomo che per te hai reso forte.
<p>19  Da te mai più ci allontaneremo,<br/> facci rivivere e noi invocheremo il tuo nome.
<p>20  Signore Dio degli eserciti fa’ che ritorniamo,<br/> fa’ splendere il tuo volto e noi saremo salvi.
<h4>81</h4>
<p>1  <i>Al maestro del coro. Su «I torchi». Di Asaf.</i>
<p>2  Esultate in Dio nostra forza,<br/> acclamate il Dio di Giacobbe!
<p>3  Intonate il canto e suonate il tamburello,<br/> la cetra melodiosa con l’arpa.
<p>4  Suonate il corno nel novilunio,<br/> nel plenilunio nostro giorno di festa.
<p>5  Questo è un decreto per Israele,<br/> un giudizio del Dio di Giacobbe,
<p>6  una testimonianza data a Giuseppe,<br/> quando usciva dal paese d’Egitto.<br/> Un linguaggio mai inteso io sento:
<p>7  «Ho liberato dal peso la sua spalla,<br/> le sue mani hanno deposto la cesta.
<p>8  Hai gridato a me nell’angoscia<br/> e io ti ho liberato;<br/> nascosto nei tuoni ti ho dato risposta,<br/> ti ho messo alla prova alle acque di Merìba.
<p>9  Ascolta popolo mio:<br/> contro di te voglio testimoniare.<br/> Israele se tu mi ascoltassi!
<p>10  Non ci sia in mezzo a te un dio estraneo<br/> e non prostrarti a un dio straniero.
<p>11  Sono io il Signore tuo Dio,<br/> che ti ha fatto salire dal paese d’Egitto:<br/> apri la tua bocca la voglio riempire.
<p>12  Ma il mio popolo non ha ascoltato la mia voce,<br/> Israele non mi ha obbedito:
<p>13  l’ho abbandonato alla durezza del suo cuore.<br/> Seguano pure i loro progetti!
<p>14  Se il mio popolo mi ascoltasse!<br/> Se Israele camminasse per le mie vie!
<p>15  Subito piegherei i suoi nemici<br/> e contro i suoi avversari volgerei la mia mano;
<p>16  quelli che odiano il Signore gli sarebbero sottomessi<br/> e la loro sorte sarebbe segnata per sempre.
<p>17  Lo nutrirei con fiore di frumento,<br/> lo sazierei con miele dalla roccia».
<h4>82</h4>
<p>1  <i>Salmo. Di Asaf.</i><br/> Dio presiede l’assemblea divina,<br/> giudica in mezzo agli dèi:
<p>2  «Fino a quando emetterete sentenze ingiuste<br/> e sosterrete la parte dei malvagi?
<p>3  Difendete il debole e l’orfano,<br/> al povero e al misero fate giustizia!
<p>4  Salvate il debole e l’indigente,<br/> liberatelo dalla mano dei malvagi!».
<p>5  Non capiscono non vogliono intendere,<br/> camminano nelle tenebre;<br/> vacillano tutte le fondamenta della terra.
<p>6  Io ho detto: «Voi siete dèi,<br/> siete tutti figli dell’Altissimo,
<p>7  ma certo morirete come ogni uomo,<br/> cadrete come tutti i potenti».
<p>8  àlzati o Dio a giudicare la terra,<br/> perché a te appartengono tutte le genti!
<h4>83</h4>
<p>1  <i>Canto. Salmo. Di Asaf.</i>
<p>2  Dio non startene muto,<br/> non restare in silenzio e inerte o Dio.
<p>3  Vedi: i tuoi nemici sono in tumulto<br/> e quelli che ti odiano alzano la testa.
<p>4  Contro il tuo popolo tramano congiure<br/> e cospirano contro i tuoi protetti.
<p>5  Hanno detto: «Venite cancelliamoli come popolo<br/> e più non si ricordi il nome d’Israele».
<p>6  Hanno tramato insieme concordi,<br/> contro di te hanno concluso un patto:
<p>7  le tende di Edom e gli Ismaeliti,<br/> Moab e gli Agareni,
<p>8  Gebal Ammon e Amalèk,<br/> la Filistea con gli abitanti di Tiro.
<p>9  Anche l’Assiria è loro alleata<br/> e dà man forte ai figli di Lot.
<p>10  Trattali come Madian come Sìsara,<br/> come Iabin al torrente Kison:
<p>11  essi furono distrutti a Endor,<br/> divennero concime dei campi.
<p>12  Rendi i loro prìncipi come Oreb e Zeeb,<br/> e come Zebach e come Salmunnà tutti i loro capi;
<p>13  essi dicevano:<br/> «I pascoli di Dio conquistiamoli per noi».
<p>14  Mio Dio rendili come un vortice,<br/> come paglia che il vento disperde.
<p>15  Come fuoco che incendia la macchia<br/> e come fiamma che divampa sui monti,
<p>16  così tu incalzali con la tua bufera<br/> e sgomentali con il tuo uragano.
<p>17  Copri di vergogna i loro volti<br/> perché cerchino il tuo nome Signore.
<p>18  Siano svergognati e tremanti per sempre,<br/> siano confusi e distrutti;
<p>19  sappiano che il tuo nome è «Signore»:<br/> tu solo l’Altissimo su tutta la terra.
<h4>84</h4>
<p>1  <i>Al maestro del coro. Su «I torchi». Dei figli di Core. Salmo.</i>
<p>2  Quanto sono amabili le tue dimore,<br/> Signore degli eserciti!
<p>3  L’anima mia anela<br/> e desidera gli atri del Signore.<br/> Il mio cuore e la mia carne<br/> esultano nel Dio vivente.
<p>4  Anche il passero trova una casa<br/> e la rondine il nido<br/> dove porre i suoi piccoli,<br/> presso i tuoi altari,<br/> Signore degli eserciti,<br/> mio re e mio Dio.
<p>5  Beato chi abita nella tua casa:<br/> senza fine canta le tue lodi.
<p>6  Beato l’uomo che trova in te il suo rifugio<br/> e ha le tue vie nel suo cuore.
<p>7  Passando per la valle del pianto<br/> la cambia in una sorgente;<br/> anche la prima pioggia<br/> l’ammanta di benedizioni.
<p>8  Cresce lungo il cammino il suo vigore,<br/> finché compare davanti a Dio in Sion.
<p>9  Signore Dio degli eserciti ascolta la mia preghiera,<br/> porgi l’orecchio Dio di Giacobbe.
<p>10  Guarda o Dio colui che è il nostro scudo,<br/> guarda il volto del tuo consacrato.
<p>11  Sì è meglio un giorno nei tuoi atri<br/> che mille nella mia casa;<br/> stare sulla soglia della casa del mio Dio<br/> è meglio che abitare nelle tende dei malvagi.
<p>12  Perché sole e scudo è il Signore Dio;<br/> il Signore concede grazia e gloria,<br/> non rifiuta il bene<br/> a chi cammina nell’integrità.
<p>13  Signore degli eserciti,<br/> beato l’uomo che in te confida.
<h4>85</h4>
<p>1  <i>Al maestro del coro. Dei figli di Core. Salmo.</i>
<p>2  Sei stato buono Signore con la tua terra,<br/> hai ristabilito la sorte di Giacobbe.
<p>3  Hai perdonato la colpa del tuo popolo,<br/> hai coperto ogni loro peccato.
<p>4  Hai posto fine a tutta la tua collera,<br/> ti sei distolto dalla tua ira ardente.
<p>5  Ritorna a noi Dio nostra salvezza,<br/> e placa il tuo sdegno verso di noi.
<p>6  Forse per sempre sarai adirato con noi,<br/> di generazione in generazione riverserai la tua ira?
<p>7  Non tornerai tu a ridarci la vita,<br/> perché in te gioisca il tuo popolo?
<p>8  Mostraci Signore la tua misericordia<br/> e donaci la tua salvezza.
<p>9  Ascolterò che cosa dice Dio il Signore:<br/> egli annuncia la pace<br/> per il suo popolo per i suoi fedeli,<br/> per chi ritorna a lui con fiducia.
<p>10  Sì la sua salvezza è vicina a chi lo teme,<br/> perché la sua gloria abiti la nostra terra.
<p>11  Amore e verità s’incontreranno,<br/> giustizia e pace si baceranno.
<p>12  Verità germoglierà dalla terra<br/> e giustizia si affaccerà dal cielo.
<p>13  Certo il Signore donerà il suo bene<br/> e la nostra terra darà il suo frutto;
<p>14  giustizia camminerà davanti a lui:<br/> i suoi passi tracceranno il cammino.
<h4>86</h4>
<p>1  <i>Supplica. Di Davide.</i><br/> Signore tendi l’orecchio rispondimi,<br/> perché io sono povero e misero.
<p>2  Custodiscimi perché sono fedele;<br/> tu Dio mio salva il tuo servo che in te confida.
<p>3  Pietà di me Signore,<br/> a te grido tutto il giorno.
<p>4  Rallegra la vita del tuo servo,<br/> perché a te Signore rivolgo l’anima mia.
<p>5  Tu sei buono Signore e perdoni,<br/> sei pieno di misericordia con chi t’invoca.
<p>6  Porgi l’orecchio Signore alla mia preghiera<br/> e sii attento alla voce delle mie suppliche.
<p>7  Nel giorno dell’angoscia alzo a te il mio grido<br/> perché tu mi rispondi.
<p>8  Fra gli dèi nessuno è come te Signore,<br/> e non c’è nulla come le tue opere.
<p>9  Tutte le genti che hai creato verranno<br/> e si prostreranno davanti a te Signore,<br/> per dare gloria al tuo nome.
<p>10  Grande tu sei e compi meraviglie:<br/> tu solo sei Dio.
<p>11  Mostrami Signore la tua via,<br/> perché nella tua verità io cammini;<br/> tieni unito il mio cuore,<br/> perché tema il tuo nome.
<p>12  Ti loderò Signore mio Dio con tutto il cuore<br/> e darò gloria al tuo nome per sempre,
<p>13  perché grande con me è la tua misericordia:<br/> hai liberato la mia vita dal profondo degli inferi.
<p>14  O Dio gli arroganti contro di me sono insorti<br/> e una banda di prepotenti insidia la mia vita,<br/> non pongono te davanti ai loro occhi.
<p>15  Ma tu Signore Dio misericordioso e pietoso,<br/> lento all’ira e ricco di amore e di fedeltà,
<p>16  volgiti a me e abbi pietà:<br/> dona al tuo servo la tua forza,<br/> salva il figlio della tua serva.
<p>17  Dammi un segno di bontà<br/> vedano quelli che mi odiano e si vergognino,<br/> perché tu Signore mi aiuti e mi consoli.
<h4>87</h4>
<p>1  <i>Dei figli di Core. Salmo. Canto.</i><br/> Sui monti santi egli l’ha fondata;
<p>2  il Signore ama le porte di Sion<br/> più di tutte le dimore di Giacobbe.
<p>3  Di te si dicono cose gloriose,<br/> città di Dio!
<p>4  Iscriverò Raab e Babilonia<br/> fra quelli che mi riconoscono;<br/> ecco Filistea Tiro ed Etiopia:<br/> là costui è nato.
<p>5  Si dirà di Sion:<br/> «L’uno e l’altro in essa sono nati<br/> e lui l’Altissimo la mantiene salda».
<p>6  Il Signore registrerà nel libro dei popoli:<br/> «Là costui è nato».
<p>7  E danzando canteranno:<br/> «Sono in te tutte le mie sorgenti».
<h4>88</h4>
<p>1  <i>Canto. Salmo. Dei figli di Core. Al maestro del coro. Sull’aria di «Macalàt leannòt». Maskil. Di Eman l’Ezraita.</i>
<p>2  Signore Dio della mia salvezza,<br/> davanti a te grido giorno e notte.
<p>3  Giunga fino a te la mia preghiera,<br/> tendi l’orecchio alla mia supplica.
<p>4  Io sono sazio di sventure,<br/> la mia vita è sull’orlo degli inferi.
<p>5  Sono annoverato fra quelli che scendono nella fossa,<br/> sono come un uomo ormai senza forze.
<p>6  Sono libero ma tra i morti,<br/> come gli uccisi stesi nel sepolcro,<br/> dei quali non conservi più il ricordo,<br/> recisi dalla tua mano.
<p>7  Mi hai gettato nella fossa più profonda,<br/> negli abissi tenebrosi.
<p>8  Pesa su di me il tuo furore<br/> e mi opprimi con tutti i tuoi flutti.
<p>9  Hai allontanato da me i miei compagni,<br/> mi hai reso per loro un orrore.<br/> Sono prigioniero senza scampo,
<p>10  si consumano i miei occhi nel patire.<br/> Tutto il giorno ti chiamo Signore,<br/> verso di te protendo le mie mani.
<p>11  Compi forse prodigi per i morti?<br/> O si alzano le ombre a darti lode?
<p>12  Si narra forse la tua bontà nel sepolcro,<br/> la tua fedeltà nel regno della morte?
<p>13  Si conoscono forse nelle tenebre i tuoi prodigi,<br/> la tua giustizia nella terra dell’oblio?
<p>14  Ma io Signore a te grido aiuto<br/> e al mattino viene incontro a te la mia preghiera.
<p>15  Perché Signore mi respingi?<br/> Perché mi nascondi il tuo volto?
<p>16  Sin dall’infanzia sono povero e vicino alla morte,<br/> sfinito sotto il peso dei tuoi terrori.
<p>17  Sopra di me è passata la tua collera,<br/> i tuoi spaventi mi hanno annientato,
<p>18  mi circondano come acqua tutto il giorno,<br/> tutti insieme mi avvolgono.
<p>19  Hai allontanato da me amici e conoscenti,<br/> mi fanno compagnia soltanto le tenebre.
<h4>89</h4>
<p>1  <i>Maskil. Di Etan l’Ezraita.</i>
<p>2  Canterò in eterno l’amore del Signore,<br/> di generazione in generazione<br/> farò conoscere con la mia bocca la tua fedeltà,
<p>3  perché ho detto: «è un amore edificato per sempre;<br/> nel cielo rendi stabile la tua fedeltà».
<p>4  «Ho stretto un’alleanza con il mio eletto,<br/> ho giurato a Davide mio servo.
<p>5  Stabilirò per sempre la tua discendenza,<br/> di generazione in generazione edificherò il tuo trono».
<p>6  I cieli cantano le tue meraviglie Signore,<br/> la tua fedeltà nell’assemblea dei santi.
<p>7  Chi sulle nubi è uguale al Signore,<br/> chi è simile al Signore tra i figli degli dèi?
<p>8  Dio è tremendo nel consiglio dei santi,<br/> grande e terribile tra quanti lo circondano.
<p>9  Chi è come te Signore Dio degli eserciti?<br/> Potente Signore la tua fedeltà ti circonda.
<p>10  Tu domini l’orgoglio del mare,<br/> tu plachi le sue onde tempestose.
<p>11  Tu hai ferito e calpestato Raab,<br/> con braccio potente hai disperso i tuoi nemici.
<p>12  Tuoi sono i cieli tua è la terra,<br/> tu hai fondato il mondo e quanto contiene;
<p>13  il settentrione e il mezzogiorno tu li hai creati,<br/> il Tabor e l’Ermon cantano il tuo nome.
<p>14  Tu hai un braccio potente,<br/> forte è la tua mano alta la tua destra.
<p>15  Giustizia e diritto sono la base del tuo trono,<br/> amore e fedeltà precedono il tuo volto.
<p>16  Beato il popolo che ti sa acclamare:<br/> camminerà Signore alla luce del tuo volto;
<p>17  esulta tutto il giorno nel tuo nome,<br/> si esalta nella tua giustizia.
<p>18  Perché tu sei lo splendore della sua forza<br/> e con il tuo favore innalzi la nostra fronte.
<p>19  Perché del Signore è il nostro scudo,<br/> il nostro re del Santo d’Israele.
<p>20  Un tempo parlasti in visione ai tuoi fedeli dicendo:<br/> «Ho portato aiuto a un prode,<br/> ho esaltato un eletto tra il mio popolo.
<p>21  Ho trovato Davide mio servo,<br/> con il mio santo olio l’ho consacrato;
<p>22  la mia mano è il suo sostegno,<br/> il mio braccio è la sua forza.
<p>23  Su di lui non trionferà il nemico<br/> né l’opprimerà l’uomo perverso.
<p>24  Annienterò davanti a lui i suoi nemici<br/> e colpirò quelli che lo odiano.
<p>25  La mia fedeltà e il mio amore saranno con lui<br/> e nel mio nome s’innalzerà la sua fronte.
<p>26  Farò estendere sul mare la sua mano<br/> e sui fiumi la sua destra.
<p>27  Egli mi invocherà: “Tu sei mio padre,<br/> mio Dio e roccia della mia salvezza”.
<p>28  Io farò di lui il mio primogenito,<br/> il più alto fra i re della terra.
<p>29  Gli conserverò sempre il mio amore,<br/> la mia alleanza gli sarà fedele.
<p>30  Stabilirò per sempre la sua discendenza,<br/> il suo trono come i giorni del cielo.
<p>31  Se i suoi figli abbandoneranno la mia legge<br/> e non seguiranno i miei decreti,
<p>32  se violeranno i miei statuti<br/> e non osserveranno i miei comandi,
<p>33  punirò con la verga la loro ribellione<br/> e con flagelli la loro colpa.
<p>34  Ma non annullerò il mio amore<br/> e alla mia fedeltà non verrò mai meno.
<p>35  Non profanerò la mia alleanza,<br/> non muterò la mia promessa.
<p>36  Sulla mia santità ho giurato una volta per sempre:<br/> certo non mentirò a Davide.
<p>37  In eterno durerà la sua discendenza,<br/> il suo trono davanti a me quanto il sole,
<p>38  sempre saldo come la luna,<br/> testimone fedele nel cielo».
<p>39  Ma tu lo hai respinto e disonorato,<br/> ti sei adirato contro il tuo consacrato;
<p>40  hai infranto l’alleanza con il tuo servo,<br/> hai profanato nel fango la sua corona.
<p>41  Hai aperto brecce in tutte le sue mura<br/> e ridotto in rovine le sue fortezze;
<p>42  tutti i passanti lo hanno depredato,<br/> è divenuto lo scherno dei suoi vicini.
<p>43  Hai esaltato la destra dei suoi rivali,<br/> hai fatto esultare tutti i suoi nemici.
<p>44  Hai smussato il filo della sua spada<br/> e non l’hai sostenuto nella battaglia.
<p>45  Hai posto fine al suo splendore,<br/> hai rovesciato a terra il suo trono.
<p>46  Hai abbreviato i giorni della sua giovinezza<br/> e lo hai coperto di vergogna.
<p>47  Fino a quando Signore ti terrai nascosto: per sempre?<br/> Arderà come fuoco la tua collera?
<p>48  Ricorda quanto è breve la mia vita:<br/> invano forse hai creato ogni uomo?
<p>49  Chi è l’uomo che vive e non vede la morte?<br/> Chi potrà sfuggire alla mano degli inferi?
<p>50  Dov’è Signore il tuo amore di un tempo,<br/> che per la tua fedeltà hai giurato a Davide?
<p>51  Ricorda Signore l’oltraggio fatto ai tuoi servi:<br/> porto nel cuore le ingiurie di molti popoli,
<p>52  con le quali Signore i tuoi nemici insultano,<br/> insultano i passi del tuo consacrato.
<p>53  Benedetto il Signore in eterno.<br/> Amen amen.
<h4>90</h4>
<p>1  <i>Preghiera. Di Mosè uomo di Dio.</i><br/> Signore tu sei stato per noi un rifugio<br/> di generazione in generazione.
<p>2  Prima che nascessero i monti<br/> e la terra e il mondo fossero generati,<br/> da sempre e per sempre tu sei o Dio.
<p>3  Tu fai ritornare l’uomo in polvere,<br/> quando dici: «Ritornate figli dell’uomo».
<p>4  Mille anni ai tuoi occhi,<br/> sono come il giorno di ieri che è passato,<br/> come un turno di veglia nella notte.
<p>5  Tu li sommergi:<br/> sono come un sogno al mattino,<br/> come l’erba che germoglia;
<p>6  al mattino fiorisce e germoglia,<br/> alla sera è falciata e secca.
<p>7  Sì siamo distrutti dalla tua ira,<br/> atterriti dal tuo furore!
<p>8  Davanti a te poni le nostre colpe,<br/> i nostri segreti alla luce del tuo volto.
<p>9  Tutti i nostri giorni svaniscono per la tua collera,<br/> consumiamo i nostri anni come un soffio.
<p>10  Gli anni della nostra vita sono settanta,<br/> ottanta per i più robusti,<br/> e il loro agitarsi è fatica e delusione;<br/> passano presto e noi voliamo via.
<p>11  Chi conosce l’impeto della tua ira<br/> e nel timore di te la tua collera?
<p>12  Insegnaci a contare i nostri giorni<br/> e acquisteremo un cuore saggio.
<p>13  Ritorna Signore: fino a quando?<br/> Abbi pietà dei tuoi servi!
<p>14  Saziaci al mattino con il tuo amore:<br/> esulteremo e gioiremo per tutti i nostri giorni.
<p>15  Rendici la gioia per i giorni in cui ci hai afflitti,<br/> per gli anni in cui abbiamo visto il male.
<p>16  Si manifesti ai tuoi servi la tua opera<br/> e il tuo splendore ai loro figli.
<p>17  Sia su di noi la dolcezza del Signore nostro Dio:<br/> rendi salda per noi l’opera delle nostre mani,<br/> l’opera delle nostre mani rendi salda.
<h4>91</h4>
<p>1  Chi abita al riparo dell’Altissimo<br/> passerà la notte all’ombra dell’Onnipotente.
<p>2  Io dico al Signore: «Mio rifugio e mia fortezza,<br/> mio Dio in cui confido».
<p>3  Egli ti libererà dal laccio del cacciatore,<br/> dalla peste che distrugge.
<p>4  Ti coprirà con le sue penne,<br/> sotto le sue ali troverai rifugio;<br/> la sua fedeltà ti sarà scudo e corazza.
<p>5  Non temerai il terrore della notte<br/> né la freccia che vola di giorno,
<p>6  la peste che vaga nelle tenebre,<br/> lo sterminio che devasta a mezzogiorno.
<p>7  Mille cadranno al tuo fianco<br/> e diecimila alla tua destra,<br/> ma nulla ti potrà colpire.
<p>8  Basterà che tu apra gli occhi<br/> e vedrai la ricompensa dei malvagi!
<p>9  «Sì mio rifugio sei tu o Signore!».<br/> Tu hai fatto dell’Altissimo la tua dimora:
<p>10  non ti potrà colpire la sventura,<br/> nessun colpo cadrà sulla tua tenda.
<p>11  Egli per te darà ordine ai suoi angeli<br/> di custodirti in tutte le tue vie.
<p>12  Sulle mani essi ti porteranno,<br/> perché il tuo piede non inciampi nella pietra.
<p>13  Calpesterai leoni e vipere,<br/> schiaccerai leoncelli e draghi.
<p>14  «Lo libererò perché a me si è legato,<br/> lo porrò al sicuro perché ha conosciuto il mio nome.
<p>15  Mi invocherà e io gli darò risposta;<br/> nell’angoscia io sarò con lui,<br/> lo libererò e lo renderò glorioso.
<p>16  Lo sazierò di lunghi giorni<br/> e gli farò vedere la mia salvezza».
<h4>92</h4>
<p>1  <i>Salmo. Canto. Per il giorno del sabato.</i>
<p>2  è bello rendere grazie al Signore<br/> e cantare al tuo nome o Altissimo,
<p>3  annunciare al mattino il tuo amore,<br/> la tua fedeltà lungo la notte,
<p>4  sulle dieci corde e sull’arpa,<br/> con arie sulla cetra.
<p>5  Perché mi dai gioia Signore con le tue meraviglie,<br/> esulto per l’opera delle tue mani.
<p>6  Come sono grandi le tue opere Signore,<br/> quanto profondi i tuoi pensieri!
<p>7  L’uomo insensato non li conosce<br/> e lo stolto non li capisce:
<p>8  se i malvagi spuntano come l’erba<br/> e fioriscono tutti i malfattori,<br/> è solo per la loro eterna rovina,
<p>9  ma tu o Signore sei l’eccelso per sempre.
<p>10  Ecco i tuoi nemici o Signore,<br/> i tuoi nemici ecco periranno,<br/> saranno dispersi tutti i malfattori.
<p>11  Tu mi doni la forza di un bufalo,<br/> mi hai cosparso di olio splendente.
<p>12  I miei occhi disprezzeranno i miei nemici<br/> e contro quelli che mi assalgono,<br/> i miei orecchi udranno sventure.
<p>13  Il giusto fiorirà come palma,<br/> crescerà come cedro del Libano;
<p>14  piantati nella casa del Signore,<br/> fioriranno negli atri del nostro Dio.
<p>15  Nella vecchiaia daranno ancora frutti,<br/> saranno verdi e rigogliosi,
<p>16  per annunciare quanto è retto il Signore,<br/> mia roccia: in lui non c’è malvagità.
<h4>93</h4>
<p>1  Il Signore regna si riveste di maestà:<br/> si riveste il Signore si cinge di forza.<br/> è stabile il mondo non potrà vacillare.
<p>2  Stabile è il tuo trono da sempre,<br/> dall’eternità tu sei.
<p>3  Alzarono i fiumi Signore,<br/> alzarono i fiumi la loro voce,<br/> alzarono i fiumi il loro fragore.
<p>4  Più del fragore di acque impetuose,<br/> più potente dei flutti del mare,<br/> potente nell’alto è il Signore.
<p>5  Davvero degni di fede i tuoi insegnamenti!<br/> La santità si addice alla tua casa<br/> per la durata dei giorni Signore.
<h4>94</h4>
<p>1  Dio vendicatore Signore,<br/> Dio vendicatore risplendi!
<p>2  àlzati giudice della terra,<br/> rendi ai superbi quello che si meritano!
<p>3  Fino a quando i malvagi Signore,<br/> fino a quando i malvagi trionferanno?
<p>4  Sparleranno diranno insolenze,<br/> si vanteranno tutti i malfattori?
<p>5  Calpestano il tuo popolo Signore,<br/> opprimono la tua eredità.
<p>6  Uccidono la vedova e il forestiero,<br/> massacrano gli orfani.
<p>7  E dicono: «Il Signore non vede,<br/> il Dio di Giacobbe non intende».
<p>8  Intendete ignoranti del popolo:<br/> stolti quando diventerete saggi?
<p>9  Chi ha formato l’orecchio forse non sente?<br/> Chi ha plasmato l’occhio forse non vede?
<p>10  Colui che castiga le genti forse non punisce,<br/> lui che insegna all’uomo il sapere?
<p>11  Il Signore conosce i pensieri dell’uomo:<br/> non sono che un soffio.
<p>12  Beato l’uomo che tu castighi Signore,<br/> e a cui insegni la tua legge,
<p>13  per dargli riposo nei giorni di sventura,<br/> finché al malvagio sia scavata la fossa;
<p>14  poiché il Signore non respinge il suo popolo<br/> e non abbandona la sua eredità,
<p>15  il giudizio ritornerà a essere giusto<br/> e lo seguiranno tutti i retti di cuore.
<p>16  Chi sorgerà per me contro i malvagi?<br/> Chi si alzerà con me contro i malfattori?
<p>17  Se il Signore non fosse stato il mio aiuto,<br/> in breve avrei abitato nel regno del silenzio.
<p>18  Quando dicevo: «Il mio piede vacilla»,<br/> la tua fedeltà Signore mi ha sostenuto.
<p>19  Nel mio intimo fra molte preoccupazioni,<br/> il tuo conforto mi ha allietato.
<p>20  Può essere tuo alleato un tribunale iniquo,<br/> che in nome della legge provoca oppressioni?
<p>21  Si avventano contro la vita del giusto<br/> e condannano il sangue innocente.
<p>22  Ma il Signore è il mio baluardo,<br/> roccia del mio rifugio è il mio Dio.
<p>23  Su di loro farà ricadere la loro malizia,<br/> li annienterà per la loro perfidia,<br/> li annienterà il Signore nostro Dio.
<h4>95</h4>
<p>1  Venite cantiamo al Signore,<br/> acclamiamo la roccia della nostra salvezza.
<p>2  Accostiamoci a lui per rendergli grazie,<br/> a lui acclamiamo con canti di gioia.
<p>3  Perché grande Dio è il Signore,<br/> grande re sopra tutti gli dèi.
<p>4  Nella sua mano sono gli abissi della terra,<br/> sono sue le vette dei monti.
<p>5  Suo è il mare è lui che l’ha fatto;<br/> le sue mani hanno plasmato la terra.
<p>6  Entrate: prostràti adoriamo,<br/> in ginocchio davanti al Signore che ci ha fatti.
<p>7  è lui il nostro Dio<br/> e noi il popolo del suo pascolo,<br/> il gregge che egli conduce.<br/> Se ascoltaste oggi la sua voce!
<p>8  «Non indurite il cuore come a Merìba,<br/> come nel giorno di Massa nel deserto,
<p>9  dove mi tentarono i vostri padri:<br/> mi misero alla prova<br/> pur avendo visto le mie opere.
<p>10  Per quarant’anni mi disgustò quella generazione<br/> e dissi: “Sono un popolo dal cuore traviato,<br/> non conoscono le mie vie”.
<p>11  Perciò ho giurato nella mia ira:<br/> “Non entreranno nel luogo del mio riposo”».
<h4>96</h4>
<p>1  Cantate al Signore un canto nuovo,<br/> cantate al Signore uomini di tutta la terra.
<p>2  Cantate al Signore benedite il suo nome,<br/> annunciate di giorno in giorno la sua salvezza.
<p>3  In mezzo alle genti narrate la sua gloria,<br/> a tutti i popoli dite le sue meraviglie.
<p>4  Grande è il Signore e degno di ogni lode,<br/> terribile sopra tutti gli dèi.
<p>5  Tutti gli dèi dei popoli sono un nulla,<br/> il Signore invece ha fatto i cieli.
<p>6  Maestà e onore sono davanti a lui,<br/> forza e splendore nel suo santuario.
<p>7  Date al Signore o famiglie dei popoli,<br/> date al Signore gloria e potenza,
<p>8  date al Signore la gloria del suo nome.<br/> Portate offerte ed entrate nei suoi atri,
<p>9  prostratevi al Signore nel suo atrio santo.<br/> Tremi davanti a lui tutta la terra.
<p>10  Dite tra le genti: «Il Signore regna!».<br/> è stabile il mondo non potrà vacillare!<br/> Egli giudica i popoli con rettitudine.
<p>11  Gioiscano i cieli esulti la terra,<br/> risuoni il mare e quanto racchiude;
<p>12  sia in festa la campagna e quanto contiene,<br/> acclamino tutti gli alberi della foresta
<p>13  davanti al Signore che viene:<br/> sì egli viene a giudicare la terra;<br/> giudicherà il mondo con giustizia<br/> e nella sua fedeltà i popoli.
<h4>97</h4>
<p>1  Il Signore regna: esulti la terra,<br/> gioiscano le isole tutte.
<p>2  Nubi e tenebre lo avvolgono,<br/> giustizia e diritto sostengono il suo trono.
<p>3  Un fuoco cammina davanti a lui<br/> e brucia tutt’intorno i suoi nemici.
<p>4  Le sue folgori rischiarano il mondo:<br/> vede e trema la terra.
<p>5  I monti fondono come cera davanti al Signore,<br/> davanti al Signore di tutta la terra.
<p>6  Annunciano i cieli la sua giustizia,<br/> e tutti i popoli vedono la sua gloria.
<p>7  Si vergognino tutti gli adoratori di statue<br/> e chi si vanta del nulla degli idoli.<br/> A lui si prostrino tutti gli dèi!
<p>8  Ascolti Sion e ne gioisca,<br/> esultino i villaggi di Giuda<br/> a causa dei tuoi giudizi Signore.
<p>9  Perché tu Signore,<br/> sei l’Altissimo su tutta la terra,<br/> eccelso su tutti gli dèi.
<p>10  Odiate il male voi che amate il Signore:<br/> egli custodisce la vita dei suoi fedeli,<br/> li libererà dalle mani dei malvagi.
<p>11  Una luce è spuntata per il giusto,<br/> una gioia per i retti di cuore.
<p>12  Gioite giusti nel Signore,<br/> della sua santità celebrate il ricordo.
<h4>98</h4>
<p>1  <i>Salmo.</i><br/> Cantate al Signore un canto nuovo,<br/> perché ha compiuto meraviglie.<br/> Gli ha dato vittoria la sua destra<br/> e il suo braccio santo.
<p>2  Il Signore ha fatto conoscere la sua salvezza,<br/> agli occhi delle genti ha rivelato la sua giustizia.
<p>3  Egli si è ricordato del suo amore,<br/> della sua fedeltà alla casa d’Israele.<br/> Tutti i confini della terra hanno veduto<br/> la vittoria del nostro Dio.
<p>4  Acclami il Signore tutta la terra,<br/> gridate esultate cantate inni!
<p>5  Cantate inni al Signore con la cetra,<br/> con la cetra e al suono di strumenti a corde;
<p>6  con le trombe e al suono del corno<br/> acclamate davanti al re il Signore.
<p>7  Risuoni il mare e quanto racchiude,<br/> il mondo e i suoi abitanti.
<p>8  I fiumi battano le mani,<br/> esultino insieme le montagne
<p>9  davanti al Signore che viene a giudicare la terra:<br/> giudicherà il mondo con giustizia<br/> e i popoli con rettitudine.
<h4>99</h4>
<p>1  Il Signore regna: tremino i popoli.<br/> Siede in trono sui cherubini: si scuota la terra.
<p>2  Grande è il Signore in Sion,<br/> eccelso sopra tutti i popoli.
<p>3  Lodino il tuo nome grande e terribile.<br/> Egli è santo!
<p>4  Forza del re è amare il diritto.<br/> Tu hai stabilito ciò che è retto;<br/> diritto e giustizia hai operato in Giacobbe.
<p>5  Esaltate il Signore nostro Dio,<br/> prostratevi allo sgabello dei suoi piedi.<br/> Egli è santo!
<p>6  Mosè e Aronne tra i suoi sacerdoti,<br/> Samuele tra quanti invocavano il suo nome:<br/> invocavano il Signore ed egli rispondeva.
<p>7  Parlava loro da una colonna di nubi:<br/> custodivano i suoi insegnamenti<br/> e il precetto che aveva loro dato.
<p>8  Signore nostro Dio tu li esaudivi,<br/> eri per loro un Dio che perdona,<br/> pur castigando i loro peccati.
<p>9  Esaltate il Signore nostro Dio,<br/> prostratevi davanti alla sua santa montagna,<br/> perché santo è il Signore nostro Dio!
<h4>100</h4>
<p>1  <i>Salmo. Per il rendimento di grazie.</i>
<p>2  Acclamate il Signore voi tutti della terra,<br/> servite il Signore nella gioia,<br/> presentatevi a lui con esultanza.
<p>3  Riconoscete che solo il Signore è Dio:<br/> egli ci ha fatti e noi siamo suoi,<br/> suo popolo e gregge del suo pascolo.
<p>4  Varcate le sue porte con inni di grazie,<br/> i suoi atri con canti di lode,<br/> lodatelo benedite il suo nome;
<p>5  perché buono è il Signore,<br/> il suo amore è per sempre,<br/> la sua fedeltà di generazione in generazione.
<h4>101</h4>
<p>1  <i>Di Davide. Salmo.</i><br/> Amore e giustizia io voglio cantare,<br/> voglio cantare inni a te Signore.
<p>2  Agirò con saggezza nella via dell’innocenza:<br/> quando a me verrai?<br/> Camminerò con cuore innocente<br/> dentro la mia casa.
<p>3  Non sopporterò davanti ai miei occhi azioni malvagie,<br/> detesto chi compie delitti: non mi starà vicino.
<p>4  Lontano da me il cuore perverso,<br/> il malvagio non lo voglio conoscere.
<p>5  Chi calunnia in segreto il suo prossimo<br/> io lo ridurrò al silenzio;<br/> chi ha occhio altero e cuore superbo<br/> non lo potrò sopportare.
<p>6  I miei occhi sono rivolti ai fedeli del paese<br/> perché restino accanto a me:<br/> chi cammina nella via dell’innocenza,<br/> costui sarà al mio servizio.
<p>7  Non abiterà dentro la mia casa<br/> chi agisce con inganno,<br/> chi dice menzogne<br/> non starà alla mia presenza.
<p>8  Ridurrò al silenzio ogni mattino<br/> tutti i malvagi del paese,<br/> per estirpare dalla città del Signore<br/> quanti operano il male.
<h4>102</h4>
<p>1  <i>Preghiera di un povero che è sfinito ed effonde davanti al Signore il suo lamento.</i>
<p>2  Signore ascolta la mia preghiera,<br/> a te giunga il mio grido di aiuto.
<p>3  Non nascondermi il tuo volto<br/> nel giorno in cui sono nell’angoscia.<br/> Tendi verso di me l’orecchio,<br/> quando t’invoco presto rispondimi!
<p>4  Svaniscono in fumo i miei giorni<br/> e come brace ardono le mie ossa.
<p>5  Falciato come erba inaridisce il mio cuore;<br/> dimentico di mangiare il mio pane.
<p>6  A forza di gridare il mio lamento<br/> mi si attacca la pelle alle ossa.
<p>7  Sono come la civetta del deserto,<br/> sono come il gufo delle rovine.
<p>8  Resto a vegliare:<br/> sono come un passero<br/> solitario sopra il tetto.
<p>9  Tutto il giorno mi insultano i miei nemici,<br/> furenti imprecano contro di me.
<p>10  Cenere mangio come fosse pane,<br/> alla mia bevanda mescolo il pianto;
<p>11  per il tuo sdegno e la tua collera<br/> mi hai sollevato e scagliato lontano.
<p>12  I miei giorni declinano come ombra<br/> e io come erba inaridisco.
<p>13  Ma tu Signore rimani in eterno,<br/> il tuo ricordo di generazione in generazione.
<p>14  Ti alzerai e avrai compassione di Sion:<br/> è tempo di averne pietà l’ora è venuta!
<p>15  Poiché ai tuoi servi sono care le sue pietre<br/> e li muove a pietà la sua polvere.
<p>16  Le genti temeranno il nome del Signore<br/> e tutti i re della terra la tua gloria,
<p>17  quando il Signore avrà ricostruito Sion<br/> e sarà apparso in tutto il suo splendore.
<p>18  Egli si volge alla preghiera dei derelitti,<br/> non disprezza la loro preghiera.
<p>19  Questo si scriva per la generazione futura<br/> e un popolo da lui creato darà lode al Signore:
<p>20  «Il Signore si è affacciato dall’alto del suo santuario,<br/> dal cielo ha guardato la terra,
<p>21  per ascoltare il sospiro del prigioniero,<br/> per liberare i condannati a morte,
<p>22  perché si proclami in Sion il nome del Signore<br/> e la sua lode in Gerusalemme,
<p>23  quando si raduneranno insieme i popoli<br/> e i regni per servire il Signore».
<p>24  Lungo il cammino mi ha tolto le forze,<br/> ha abbreviato i miei giorni.
<p>25  Io dico: mio Dio non rapirmi a metà dei miei giorni;<br/> i tuoi anni durano di generazione in generazione.
<p>26  In principio tu hai fondato la terra,<br/> i cieli sono opera delle tue mani.
<p>27  Essi periranno tu rimani;<br/> si logorano tutti come un vestito,<br/> come un abito tu li muterai ed essi svaniranno.
<p>28  Ma tu sei sempre lo stesso<br/> e i tuoi anni non hanno fine.
<p>29  I figli dei tuoi servi avranno una dimora,<br/> la loro stirpe vivrà sicura alla tua presenza.
<h4>103</h4>
<p>1  <i>Di Davide</i>.<br/> Benedici il Signore anima mia,<br/> quanto è in me benedica il suo santo nome.
<p>2  Benedici il Signore anima mia,<br/> non dimenticare tutti i suoi benefici.
<p>3  Egli perdona tutte le tue colpe,<br/> guarisce tutte le tue infermità,
<p>4  salva dalla fossa la tua vita,<br/> ti circonda di bontà e misericordia,
<p>5  sazia di beni la tua vecchiaia,<br/> si rinnova come aquila la tua giovinezza.
<p>6  Il Signore compie cose giuste,<br/> difende i diritti di tutti gli oppressi.
<p>7  Ha fatto conoscere a Mosè le sue vie,<br/> le sue opere ai figli d’Israele.
<p>8  Misericordioso e pietoso è il Signore,<br/> lento all’ira e grande nell’amore.
<p>9  Non è in lite per sempre,<br/> non rimane adirato in eterno.
<p>10  Non ci tratta secondo i nostri peccati<br/> e non ci ripaga secondo le nostre colpe.
<p>11  Perché quanto il cielo è alto sulla terra,<br/> così la sua misericordia è potente su quelli che lo temono;
<p>12  quanto dista l’oriente dall’occidente,<br/> così egli allontana da noi le nostre colpe.
<p>13  Come è tenero un padre verso i figli,<br/> così il Signore è tenero verso quelli che lo temono,
<p>14  perché egli sa bene di che siamo plasmati,<br/> ricorda che noi siamo polvere.
<p>15  L’uomo: come l’erba sono i suoi giorni!<br/> Come un fiore di campo così egli fiorisce.
<p>16  Se un vento lo investe non è più ,<br/> né più lo riconosce la sua dimora.
<p>17  Ma l’amore del Signore è da sempre,<br/> per sempre su quelli che lo temono,<br/> e la sua giustizia per i figli dei figli,
<p>18  per quelli che custodiscono la sua alleanza<br/> e ricordano i suoi precetti per osservarli.
<p>19  Il Signore ha posto il suo trono nei cieli<br/> e il suo regno domina l’universo.
<p>20  Benedite il Signore angeli suoi,<br/> potenti esecutori dei suoi comandi,<br/> attenti alla voce della sua parola.
<p>21  Benedite il Signore voi tutte sue schiere,<br/> suoi ministri che eseguite la sua volontà.
<p>22  Benedite il Signore voi tutte opere sue,<br/> in tutti i luoghi del suo dominio.<br/> Benedici il Signore anima mia.
<h4>104</h4>
<p>1  Benedici il Signore anima mia!<br/> Sei tanto grande Signore mio Dio!<br/> Sei rivestito di maestà e di splendore,
<p>2  avvolto di luce come di un manto,<br/> tu che distendi i cieli come una tenda,
<p>3  costruisci sulle acque le tue alte dimore,<br/> fai delle nubi il tuo carro,<br/> cammini sulle ali del vento,
<p>4  fai dei venti i tuoi messaggeri<br/> e dei fulmini i tuoi ministri.
<p>5  Egli fondò la terra sulle sue basi:<br/> non potrà mai vacillare.
<p>6  Tu l’hai coperta con l’oceano come una veste;<br/> al di sopra dei monti stavano le acque.
<p>7  Al tuo rimprovero esse fuggirono,<br/> al fragore del tuo tuono si ritrassero atterrite.
<p>8  Salirono sui monti discesero nelle valli,<br/> verso il luogo che avevi loro assegnato;
<p>9  hai fissato loro un confine da non oltrepassare,<br/> perché non tornino a coprire la terra.
<p>10  Tu mandi nelle valli acque sorgive<br/> perché scorrano tra i monti,
<p>11  dissetino tutte le bestie dei campi<br/> e gli asini selvatici estinguano la loro sete.
<p>12  In alto abitano gli uccelli del cielo<br/> e cantano tra le fronde.
<p>13  Dalle tue dimore tu irrighi i monti,<br/> e con il frutto delle tue opere si sazia la terra.
<p>14  Tu fai crescere l’erba per il bestiame<br/> e le piante che l’uomo coltiva<br/> per trarre cibo dalla terra,
<p>15  vino che allieta il cuore dell’uomo,<br/> olio che fa brillare il suo volto<br/> e pane che sostiene il suo cuore.
<p>16  Sono sazi gli alberi del Signore,<br/> i cedri del Libano da lui piantati.
<p>17  Là gli uccelli fanno il loro nido<br/> e sui cipressi la cicogna ha la sua casa;
<p>18  le alte montagne per le capre selvatiche,<br/> le rocce rifugio per gli iràci.
<p>19  Hai fatto la luna per segnare i tempi<br/> e il sole che sa l’ora del tramonto.
<p>20  Stendi le tenebre e viene la notte:<br/> in essa si aggirano tutte le bestie della foresta;
<p>21  ruggiscono i giovani leoni in cerca di preda<br/> e chiedono a Dio il loro cibo.
<p>22  Sorge il sole: si ritirano<br/> e si accovacciano nelle loro tane.
<p>23  Allora l’uomo esce per il suo lavoro,<br/> per la sua fatica fino a sera.
<p>24  Quante sono le tue opere Signore!<br/> Le hai fatte tutte con saggezza;<br/> la terra è piena delle tue creature.
<p>25  Ecco il mare spazioso e vasto:<br/> là rettili e pesci senza numero,<br/> animali piccoli e grandi;
<p>26  lo solcano le navi<br/> e il Leviatàn che tu hai plasmato<br/> per giocare con lui.
<p>27  Tutti da te aspettano<br/> che tu dia loro cibo a tempo opportuno.
<p>28  Tu lo provvedi essi lo raccolgono;<br/> apri la tua mano si saziano di beni.
<p>29  Nascondi il tuo volto: li assale il terrore;<br/> togli loro il respiro: muoiono,<br/> e ritornano nella loro polvere.
<p>30  Mandi il tuo spirito sono creati,<br/> e rinnovi la faccia della terra.
<p>31  Sia per sempre la gloria del Signore;<br/> gioisca il Signore delle sue opere.
<p>32  Egli guarda la terra ed essa trema,<br/> tocca i monti ed essi fumano.
<p>33  Voglio cantare al Signore finché ho vita,<br/> cantare inni al mio Dio finché esisto.
<p>34  A lui sia gradito il mio canto,<br/> io gioirò nel Signore.
<p>35  Scompaiano i peccatori dalla terra<br/> e i malvagi non esistano più .<br/> Benedici il Signore anima mia.<br/> Alleluia.
<h4>105</h4>
<p>1  Rendete grazie al Signore e invocate il suo nome,<br/> proclamate fra i popoli le sue opere.
<p>2  A lui cantate a lui inneggiate,<br/> meditate tutte le sue meraviglie.
<p>3  Gloriatevi del suo santo nome:<br/> gioisca il cuore di chi cerca il Signore.
<p>4  Cercate il Signore e la sua potenza,<br/> ricercate sempre il suo volto.
<p>5  Ricordate le meraviglie che ha compiuto,<br/> i suoi prodigi e i giudizi della sua bocca,
<p>6  voi stirpe di Abramo suo servo,<br/> figli di Giacobbe suo eletto.
<p>7  è lui il Signore nostro Dio:<br/> su tutta la terra i suoi giudizi.
<p>8  Si è sempre ricordato della sua alleanza,<br/> parola data per mille generazioni,
<p>9  dell’alleanza stabilita con Abramo<br/> e del suo giuramento a Isacco.
<p>10  L’ha stabilita per Giacobbe come decreto,<br/> per Israele come alleanza eterna,
<p>11  quando disse: «Ti darò il paese di Canaan<br/> come parte della vostra eredità».
<p>12  Quando erano in piccolo numero,<br/> pochi e stranieri in quel luogo,
<p>13  e se ne andavano di nazione in nazione,<br/> da un regno a un altro popolo,
<p>14  non permise che alcuno li opprimesse<br/> e castigò i re per causa loro:
<p>15  «Non toccate i miei consacrati,<br/> non fate alcun male ai miei profeti».
<p>16  Chiamò la carestia su quella terra,<br/> togliendo il sostegno del pane.
<p>17  Davanti a loro mandò un uomo,<br/> Giuseppe venduto come schiavo.
<p>18  Gli strinsero i piedi con ceppi,<br/> il ferro gli serrò la gola,
<p>19  finché non si avverò la sua parola<br/> e l’oracolo del Signore ne provò l’innocenza.
<p>20  Il re mandò a scioglierlo,<br/> il capo dei popoli lo fece liberare;
<p>21  lo costituì signore del suo palazzo,<br/> capo di tutti i suoi averi,
<p>22  per istruire i prìncipi secondo il suo giudizio<br/> e insegnare la saggezza agli anziani.
<p>23  E Israele venne in Egitto,<br/> Giacobbe emigrò nel paese di Cam.
<p>24  Ma Dio rese molto fecondo il suo popolo,<br/> lo rese più forte dei suoi oppressori.
<p>25  Cambiò il loro cuore perché odiassero il suo popolo<br/> e agissero con inganno contro i suoi servi.
<p>26  Mandò Mosè suo servo,<br/> e Aronne che si era scelto:
<p>27  misero in atto contro di loro i suoi segni<br/> e i suoi prodigi nella terra di Cam.
<p>28  Mandò le tenebre e si fece buio,<br/> ma essi resistettero alle sue parole.
<p>29  Cambiò le loro acque in sangue<br/> e fece morire i pesci.
<p>30  La loro terra brulicò di rane<br/> fino alle stanze regali.
<p>31  Parlò e vennero tafani,<br/> zanzare in tutto il territorio.
<p>32  Invece di piogge diede loro la grandine,<br/> vampe di fuoco sulla loro terra.
<p>33  Colpì le loro vigne e i loro fichi,<br/> schiantò gli alberi del territorio.
<p>34  Parlò e vennero le locuste<br/> e bruchi senza numero:
<p>35  divorarono tutta l’erba della loro terra,<br/> divorarono il frutto del loro suolo.
<p>36  Colpì ogni primogenito nella loro terra,<br/> la primizia di ogni loro vigore.
<p>37  Allora li fece uscire con argento e oro;<br/> nelle tribù nessuno vacillava.
<p>38  Quando uscirono gioì l’Egitto,<br/> che era stato colpito dal loro terrore.
<p>39  Distese una nube per proteggerli<br/> e un fuoco per illuminarli di notte.
<p>40  Alla loro richiesta fece venire le quaglie<br/> e li saziò con il pane del cielo.
<p>41  Spaccò una rupe e ne sgorgarono acque:<br/> scorrevano come fiumi nel deserto.
<p>42  Così si è ricordato della sua parola santa,<br/> data ad Abramo suo servo.
<p>43  Ha fatto uscire il suo popolo con esultanza,<br/> i suoi eletti con canti di gioia.
<p>44  Ha dato loro le terre delle nazioni<br/> e hanno ereditato il frutto della fatica dei popoli,
<p>45  perché osservassero i suoi decreti<br/> e custodissero le sue leggi.<br/> Alleluia.
<h4>106</h4>
<p>1  Alleluia.<br/> Rendete grazie al Signore perché è buono,<br/> perché il suo amore è per sempre.
<p>2  Chi può narrare le prodezze del Signore,<br/> far risuonare tutta la sua lode?
<p>3  Beati coloro che osservano il diritto<br/> e agiscono con giustizia in ogni tempo.
<p>4  Ricòrdati di me Signore per amore del tuo popolo,<br/> visitami con la tua salvezza,
<p>5  perché io veda il bene dei tuoi eletti,<br/> gioisca della gioia del tuo popolo,<br/> mi vanti della tua eredità.
<p>6  Abbiamo peccato con i nostri padri,<br/> delitti e malvagità abbiamo commesso.
<p>7  I nostri padri in Egitto,<br/> non compresero le tue meraviglie,<br/> non si ricordarono della grandezza del tuo amore<br/> e si ribellarono presso il mare presso il Mar Rosso.
<p>8  Ma Dio li salvò per il suo nome,<br/> per far conoscere la sua potenza.
<p>9  Minacciò il Mar Rosso e fu prosciugato,<br/> li fece camminare negli abissi come nel deserto.
<p>10  Li salvò dalla mano di chi li odiava,<br/> li riscattò dalla mano del nemico.
<p>11  L’acqua sommerse i loro avversari,<br/> non ne sopravvisse neppure uno.
<p>12  Allora credettero alle sue parole<br/> e cantarono la sua lode.
<p>13  Presto dimenticarono le sue opere,<br/> non ebbero fiducia nel suo progetto,
<p>14  arsero di desiderio nel deserto<br/> e tentarono Dio nella steppa.
<p>15  Concesse loro quanto chiedevano<br/> e li saziò fino alla nausea.
<p>16  Divennero gelosi di Mosè nell’accampamento<br/> e di Aronne il consacrato del Signore.
<p>17  Allora si spalancò la terra e inghiottì Datan<br/> e ricoprì la gente di Abiràm.
<p>18  Un fuoco divorò quella gente<br/> e una fiamma consumò quei malvagi.
<p>19  Si fabbricarono un vitello sull’Oreb,<br/> si prostrarono a una statua di metallo;
<p>20  scambiarono la loro gloria<br/> con la figura di un toro che mangia erba.
<p>21  Dimenticarono Dio che li aveva salvati,<br/> che aveva operato in Egitto cose grandi,
<p>22  meraviglie nella terra di Cam,<br/> cose terribili presso il Mar Rosso.
<p>23  Ed egli li avrebbe sterminati,<br/> se Mosè il suo eletto,<br/> non si fosse posto sulla breccia davanti a lui<br/> per impedire alla sua collera di distruggerli.
<p>24  Rifiutarono una terra di delizie,<br/> non credettero alla sua parola.
<p>25  Mormorarono nelle loro tende,<br/> non ascoltarono la voce del Signore.
<p>26  Allora egli alzò la mano contro di loro,<br/> giurando di abbatterli nel deserto,
<p>27  di disperdere la loro discendenza tra le nazioni<br/> e disseminarli nelle loro terre.
<p>28  Adorarono Baal-Peor<br/> e mangiarono i sacrifici dei morti.
<p>29  Lo provocarono con tali azioni,<br/> e tra loro scoppiò la peste.
<p>30  Ma Fineès si alzò per fare giustizia:<br/> allora la peste cessò.
<p>31  Ciò fu considerato per lui un atto di giustizia<br/> di generazione in generazione per sempre.
<p>32  Lo irritarono anche alle acque di Merìba<br/> e Mosè fu punito per causa loro:
<p>33  poiché avevano amareggiato il suo spirito<br/> ed egli aveva parlato senza riflettere.
<p>34  Non sterminarono i popoli<br/> come aveva ordinato il Signore,
<p>35  ma si mescolarono con le genti<br/> e impararono ad agire come loro.
<p>36  Servirono i loro idoli<br/> e questi furono per loro un tranello.
<p>37  Immolarono i loro figli<br/> e le loro figlie ai falsi dèi.
<p>38  Versarono sangue innocente,<br/> il sangue dei loro figli e delle loro figlie,<br/> sacrificàti agli idoli di Canaan,<br/> e la terra fu profanata dal sangue.
<p>39  Si contaminarono con le loro opere,<br/> si prostituirono con le loro azioni.
<p>40  L’ira del Signore si accese contro il suo popolo<br/> ed egli ebbe in orrore la sua eredità.
<p>41  Li consegnò in mano alle genti,<br/> li dominarono quelli che li odiavano.
<p>42  Li oppressero i loro nemici:<br/> essi dovettero piegarsi sotto la loro mano.
<p>43  Molte volte li aveva liberati,<br/> eppure si ostinarono nei loro progetti<br/> e furono abbattuti per le loro colpe;
<p>44  ma egli vide la loro angustia,<br/> quando udì il loro grido.
<p>45  Si ricordò della sua alleanza con loro<br/> e si mosse a compassione per il suo grande amore.
<p>46  Li affidò alla misericordia<br/> di quelli che li avevano deportati.
<p>47  Salvaci Signore Dio nostro,<br/> radunaci dalle genti,<br/> perché ringraziamo il tuo nome santo:<br/> lodarti sarà la nostra gloria.
<p>48  Benedetto il Signore Dio d’Israele,<br/> da sempre e per sempre.<br/> Tutto il popolo dica: Amen.<br/> Alleluia.
<h4>107</h4>
<p>1  Rendete grazie al Signore perché è buono,<br/> perché il suo amore è per sempre.
<p>2  Lo dicano quelli che il Signore ha riscattato,<br/> che ha riscattato dalla mano dell’oppressore
<p>3  e ha radunato da terre diverse,<br/> dall’oriente e dall’occidente,<br/> dal settentrione e dal mezzogiorno.
<p>4  Alcuni vagavano nel deserto su strade perdute,<br/> senza trovare una città in cui abitare.
<p>5  Erano affamati e assetati,<br/> veniva meno la loro vita.
<p>6  Nell’angustia gridarono al Signore<br/> ed egli li liberò dalle loro angosce.
<p>7  Li guidò per una strada sicura,<br/> perché andassero verso una città in cui abitare.
<p>8  Ringrazino il Signore per il suo amore,<br/> per le sue meraviglie a favore degli uomini,
<p>9  perché ha saziato un animo assetato,<br/> un animo affamato ha ricolmato di bene.
<p>10  Altri abitavano nelle tenebre e nell’ombra di morte,<br/> prigionieri della miseria e dei ferri,
<p>11  perché si erano ribellati alle parole di Dio<br/> e avevano disprezzato il progetto dell’Altissimo.
<p>12  Egli umiliò il loro cuore con le fatiche:<br/> cadevano e nessuno li aiutava.
<p>13  Nell’angustia gridarono al Signore,<br/> ed egli li salvò dalle loro angosce.
<p>14  Li fece uscire dalle tenebre e dall’ombra di morte<br/> e spezzò le loro catene.
<p>15  Ringrazino il Signore per il suo amore,<br/> per le sue meraviglie a favore degli uomini,
<p>16  perché ha infranto le porte di bronzo<br/> e ha spezzato le sbarre di ferro.
<p>17  Altri stolti per la loro condotta ribelle,<br/> soffrivano per le loro colpe;
<p>18  rifiutavano ogni sorta di cibo<br/> e già toccavano le soglie della morte.
<p>19  Nell’angustia gridarono al Signore,<br/> ed egli li salvò dalle loro angosce.
<p>20  Mandò la sua parola li fece guarire<br/> e li salvò dalla fossa.
<p>21  Ringrazino il Signore per il suo amore,<br/> per le sue meraviglie a favore degli uomini.
<p>22  Offrano a lui sacrifici di ringraziamento,<br/> narrino le sue opere con canti di gioia.
<p>23  Altri che scendevano in mare sulle navi<br/> e commerciavano sulle grandi acque,
<p>24  videro le opere del Signore<br/> e le sue meraviglie nel mare profondo.
<p>25  Egli parlò e scatenò un vento burrascoso,<br/> che fece alzare le onde:
<p>26  salivano fino al cielo scendevano negli abissi;<br/> si sentivano venir meno nel pericolo.
<p>27  Ondeggiavano e barcollavano come ubriachi:<br/> tutta la loro abilità era svanita.
<p>28  Nell’angustia gridarono al Signore,<br/> ed egli li fece uscire dalle loro angosce.
<p>29  La tempesta fu ridotta al silenzio,<br/> tacquero le onde del mare.
<p>30  Al vedere la bonaccia essi gioirono,<br/> ed egli li condusse al porto sospirato.
<p>31  Ringrazino il Signore per il suo amore,<br/> per le sue meraviglie a favore degli uomini.
<p>32  Lo esaltino nell’assemblea del popolo,<br/> lo lodino nell’adunanza degli anziani.
<p>33  Cambiò i fiumi in deserto,<br/> in luoghi aridi le fonti d’acqua
<p>34  e la terra fertile in palude,<br/> per la malvagità dei suoi abitanti.
<p>35  Poi cambiò il deserto in distese d’acqua<br/> e la terra arida in sorgenti d’acqua.
<p>36  Là fece abitare gli affamati,<br/> ed essi fondarono una città in cui abitare.
<p>37  Seminarono campi e piantarono vigne,<br/> che produssero frutti abbondanti.
<p>38  Li benedisse e si moltiplicarono,<br/> e non lasciò diminuire il loro bestiame.
<p>39  Poi diminuirono e furono abbattuti<br/> dall’oppressione dal male e dal dolore.
<p>40  Colui che getta il disprezzo sui potenti<br/> li fece vagare nel vuoto senza strade.
<p>41  Ma risollevò il povero dalla miseria<br/> e moltiplicò le sue famiglie come greggi.
<p>42  Vedano i giusti e ne gioiscano,<br/> e ogni malvagio chiuda la bocca.
<p>43  Chi è saggio osservi queste cose<br/> e comprenderà l’amore del Signore.
<h4>108</h4>
<p>1  <i>Canto. Salmo. Di Davide.</i>
<p>2  Saldo è il mio cuore o Dio,<br/> saldo è il mio cuore.<br/> Voglio cantare voglio inneggiare:<br/> svégliati mio cuore,
<p>3  svegliatevi arpa e cetra,<br/> voglio svegliare l’aurora.
<p>4  Ti loderò fra i popoli Signore,<br/> a te canterò inni fra le nazioni:
<p>5  grande fino ai cieli è il tuo amore<br/> e la tua fedeltà fino alle nubi.
<p>6  Innàlzati sopra il cielo o Dio;<br/> su tutta la terra la tua gloria!
<p>7  Perché siano liberati i tuoi amici,<br/> salvaci con la tua destra e rispondici.
<p>8  Dio ha parlato nel suo santuario:<br/> «Esulto e divido Sichem,<br/> spartisco la valle di Succot.
<p>9  Mio è Gàlaad mio è Manasse,<br/> èfraim è l’elmo del mio capo,<br/> Giuda lo scettro del mio comando.
<p>10  Moab è il catino per lavarmi,<br/> su Edom getterò i miei sandali,<br/> sulla Filistea canterò vittoria».
<p>11  Chi mi condurrà alla città fortificata,<br/> chi potrà guidarmi fino al paese di Edom,
<p>12  se non tu o Dio che ci hai respinti<br/> e più non esci o Dio con le nostre schiere?
<p>13  Nell’oppressione vieni in nostro aiuto,<br/> perché vana è la salvezza dell’uomo.
<p>14  Con Dio noi faremo prodezze,<br/> egli calpesterà i nostri nemici.
<h4>109</h4>
<p>1  <i>Al maestro del coro. Di Davide. Salmo.</i><br/> Dio della mia lode non tacere,
<p>2  perché contro di me si sono aperte<br/> la bocca malvagia e la bocca ingannatrice,<br/> e mi parlano con lingua bugiarda.
<p>3  Parole di odio mi circondano,<br/> mi aggrediscono senza motivo.
<p>4  In cambio del mio amore mi muovono accuse,<br/> io invece sono in preghiera.
<p>5  Mi rendono male per bene<br/> e odio in cambio del mio amore.
<p>6  Suscita un malvagio contro di lui<br/> e un accusatore stia alla sua destra!
<p>7  Citato in giudizio ne esca colpevole<br/> e la sua preghiera si trasformi in peccato.
<p>8  Pochi siano i suoi giorni<br/> e il suo posto l’occupi un altro.
<p>9  I suoi figli rimangano orfani<br/> e vedova sua moglie.
<p>10  Vadano raminghi i suoi figli mendicando,<br/> rovistino fra le loro rovine.
<p>11  L’usuraio divori tutti i suoi averi<br/> e gli estranei saccheggino il frutto delle sue fatiche.
<p>12  Nessuno gli dimostri clemenza,<br/> nessuno abbia pietà dei suoi orfani.
<p>13  La sua discendenza sia votata allo sterminio,<br/> nella generazione che segue sia cancellato il suo nome.
<p>14  La colpa dei suoi padri sia ricordata al Signore,<br/> il peccato di sua madre non sia mai cancellato:
<p>15  siano sempre davanti al Signore<br/> ed egli elimini dalla terra il loro ricordo.
<p>16  Perché non si è ricordato di usare clemenza<br/> e ha perseguitato un uomo povero e misero,<br/> con il cuore affranto per farlo morire.
<p>17  Ha amato la maledizione: ricada su di lui!<br/> Non ha voluto la benedizione: da lui si allontani!
<p>18  Si è avvolto di maledizione come di una veste:<br/> è penetrata come acqua nel suo intimo<br/> e come olio nelle sue ossa.
<p>19  Sia per lui come vestito che lo avvolge,<br/> come cintura che sempre lo cinge.
<p>20  Sia questa da parte del Signore<br/> la ricompensa per chi mi accusa,<br/> per chi parla male contro la mia vita.
<p>21  Ma tu Signore Dio,<br/> trattami come si addice al tuo nome:<br/> liberami perché buona è la tua grazia.
<p>22  Io sono povero e misero,<br/> dentro di me il mio cuore è ferito.
<p>23  Come ombra che declina me ne vado,<br/> scacciato via come una locusta.
<p>24  Le mie ginocchia vacillano per il digiuno,<br/> scarno è il mio corpo e dimagrito.
<p>25  Sono diventato per loro oggetto di scherno:<br/> quando mi vedono scuotono il capo.
<p>26  Aiutami Signore mio Dio,<br/> salvami per il tuo amore.
<p>27  Sappiano che qui c’è la tua mano:<br/> sei tu Signore che hai fatto questo.
<p>28  Essi maledicano pure ma tu benedici!<br/> Insorgano ma siano svergognati<br/> e il tuo servo sia nella gioia.
<p>29  Si coprano d’infamia i miei accusatori,<br/> siano avvolti di vergogna come di un mantello.
<p>30  A piena voce ringrazierò il Signore,<br/> in mezzo alla folla canterò la sua lode,
<p>31  perché si è messo alla destra del misero<br/> per salvarlo da quelli che lo condannano.
<h4>110</h4>
<p>1  <i>Di Davide. Salmo.</i><br/> Oracolo del Signore al mio signore:<br/> «Siedi alla mia destra<br/> finché io ponga i tuoi nemici<br/> a sgabello dei tuoi piedi».
<p>2  Lo scettro del tuo potere<br/> stende il Signore da Sion:<br/> domina in mezzo ai tuoi nemici!
<p>3  A te il principato<br/> nel giorno della tua potenza<br/> tra santi splendori;<br/> dal seno dell’aurora,<br/> come rugiada io ti ho generato.
<p>4  Il Signore ha giurato e non si pente:<br/> «Tu sei sacerdote per sempre<br/> al modo di Melchìsedek».
<p>5  Il Signore è alla tua destra!<br/> Egli abbatterà i re nel giorno della sua ira,
<p>6  sarà giudice fra le genti,<br/> ammucchierà cadaveri,<br/> abbatterà teste su vasta terra;
<p>7  lungo il cammino si disseta al torrente,<br/> perciò solleva alta la testa.
<h4>111</h4>
<p>1  Alleluia. Renderò grazie al Signore con tutto il cuore tra gli uomini retti riuniti in assemblea.
<p>2  Grandi sono le opere del Signore: le ricerchino coloro che le amano.
<p>3  Il suo agire è splendido e maestoso la sua giustizia rimane per sempre.
<p>4  Ha lasciato un ricordo delle sue meraviglie: misericordioso e pietoso è il Signore.
<p>5  Egli dà il cibo a chi lo teme si ricorda sempre della sua alleanza.
<p>6  Mostrò al suo popolo la potenza delle sue opere gli diede l’eredità delle genti.
<p>7  Le opere delle sue mani sono verità e diritto stabili sono tutti i suoi comandi,
<p>8  immutabili nei secoli per sempre da eseguire con verità e rettitudine.
<p>9  Mandò a liberare il suo popolo stabilì la sua alleanza per sempre. Santo e terribile è il suo nome.
<p>10  Principio della sapienza è il timore del Signore: rende saggio chi ne esegue i precetti. La lode del Signore rimane per sempre.
<h4>112</h4>
<p>1  Alleluia. Beato l’uomo che teme il Signore e nei suoi precetti trova grande gioia.
<p>2  Potente sulla terra sarà la sua stirpe la discendenza degli uomini retti sarà benedetta.
<p>3  Prosperità e ricchezza nella sua casa la sua giustizia rimane per sempre.
<p>4  Spunta nelle tenebre luce per gli uomini retti: misericordioso pietoso e giusto.
<p>5  Felice l’uomo pietoso che dà in prestito amministra i suoi beni con giustizia.
<p>6  Egli non vacillerà in eterno: eterno sarà il ricordo del giusto.
<p>7  Cattive notizie non avrà da temere saldo è il suo cuore confida nel Signore.
<p>8  Sicuro è il suo cuore non teme finché non vedrà la rovina dei suoi nemici.
<p>9  Egli dona largamente ai poveri la sua giustizia rimane per sempre la sua fronte s’innalza nella gloria.
<p>10  Il malvagio vede e va in collera digrigna i denti e si consuma. Ma il desiderio dei malvagi va in rovina.
<h4>113</h4>
<p>1  Alleluia.<br/> Lodate servi del Signore,<br/> lodate il nome del Signore.
<p>2  Sia benedetto il nome del Signore,<br/> da ora e per sempre.
<p>3  Dal sorgere del sole al suo tramonto<br/> sia lodato il nome del Signore.
<p>4  Su tutte le genti eccelso è il Signore,<br/> più alta dei cieli è la sua gloria.
<p>5  Chi è come il Signore nostro Dio,<br/> che siede nell’alto
<p>6  e si china a guardare<br/> sui cieli e sulla terra?
<p>7  Solleva dalla polvere il debole,<br/> dall’immondizia rialza il povero,
<p>8  per farlo sedere tra i prìncipi,<br/> tra i prìncipi del suo popolo.
<p>9  Fa abitare nella casa la sterile,<br/> come madre gioiosa di figli.<br/> Alleluia.
<h4>114</h4>
<p>1  Quando Israele uscì dall’Egitto,<br/> la casa di Giacobbe da un popolo barbaro,
<p>2  Giuda divenne il suo santuario,<br/> Israele il suo dominio.
<p>3  Il mare vide e si ritrasse,<br/> il Giordano si volse indietro,
<p>4  le montagne saltellarono come arieti,<br/> le colline come agnelli di un gregge.
<p>5  Che hai tu mare per fuggire,<br/> e tu Giordano per volgerti indietro?
<p>6  Perché voi montagne saltellate come arieti<br/> e voi colline come agnelli di un gregge?
<p>7  Trema o terra davanti al Signore,<br/> davanti al Dio di Giacobbe,
<p>8  che muta la rupe in un lago,<br/> la roccia in sorgenti d’acqua.
<h4>115</h4>
<p>1 (113:9) Non a noi Signore non a noi,<br/> ma al tuo nome da’ gloria,<br/> per il tuo amore per la tua fedeltà.
<p>2 (113:10) Perché le genti dovrebbero dire:<br/> «Dov’è il loro Dio?».
<p>3 (113:11) Il nostro Dio è nei cieli:<br/> tutto ciò che vuole egli lo compie.
<p>4 (113:12) I loro idoli sono argento e oro,<br/> opera delle mani dell’uomo.
<p>5 (113:13) Hanno bocca e non parlano,<br/> hanno occhi e non vedono,
<p>6 (113:14) hanno orecchi e non odono,<br/> hanno narici e non odorano.
<p>7 (113:15) Le loro mani non palpano,<br/> i loro piedi non camminano;<br/> dalla loro gola non escono suoni!
<p>8 (113:16) Diventi come loro chi li fabbrica<br/> e chiunque in essi confida!
<p>9 (113:17) Israele confida nel Signore:<br/> egli è loro aiuto e loro scudo.
<p>10 (113:18) Casa di Aronne confida nel Signore:<br/> egli è loro aiuto e loro scudo.
<p>11 (113:19) Voi che temete il Signore confidate nel Signore:<br/> egli è loro aiuto e loro scudo.
<p>12 (113:20) Il Signore si ricorda di noi ci benedice:<br/> benedice la casa d’Israele,<br/> benedice la casa di Aronne.
<p>13 (113:21) Benedice quelli che temono il Signore,<br/> i piccoli e i grandi.
<p>14 (113:22) Vi renda numerosi il Signore,<br/> voi e i vostri figli.
<p>15 (113:23) Siate benedetti dal Signore,<br/> che ha fatto cielo e terra.
<p>16 (113:24) I cieli sono i cieli del Signore,<br/> ma la terra l’ha data ai figli dell’uomo.
<p>17 (113:25) Non i morti lodano il Signore<br/> né quelli che scendono nel silenzio,
<p>18 (113:26) ma noi benediciamo il Signore<br/> da ora e per sempre.<br/> Alleluia.
<h4>116</h4>
<p>1  Amo il Signore perché ascolta<br/> il grido della mia preghiera.
<p>2  Verso di me ha teso l’orecchio<br/> nel giorno in cui lo invocavo.
<p>3  Mi stringevano funi di morte,<br/> ero preso nei lacci degli inferi,<br/> ero preso da tristezza e angoscia.
<p>4  Allora ho invocato il nome del Signore:<br/> «Ti prego liberami Signore».
<p>5  Pietoso e giusto è il Signore,<br/> il nostro Dio è misericordioso.
<p>6  Il Signore protegge i piccoli:<br/> ero misero ed egli mi ha salvato.
<p>7  Ritorna anima mia al tuo riposo,<br/> perché il Signore ti ha beneficato.
<p>8  Sì hai liberato la mia vita dalla morte,<br/> i miei occhi dalle lacrime,<br/> i miei piedi dalla caduta.
<p>9  Io camminerò alla presenza del Signore<br/> nella terra dei viventi.
<p>10 (115:1) Ho creduto anche quando dicevo:<br/> «Sono troppo infelice».
<p>11 (115:2) Ho detto con sgomento:<br/> «Ogni uomo è bugiardo».
<p>12 (115:3) Che cosa renderò al Signore<br/> per tutti i benefici che mi ha fatto?
<p>13 (115:4) Alzerò il calice della salvezza<br/> e invocherò il nome del Signore.
<p>14 (115:5) Adempirò i miei voti al Signore,<br/> davanti a tutto il suo popolo.
<p>15 (115:6) Agli occhi del Signore è preziosa<br/> la morte dei suoi fedeli.
<p>16 (115:7) Ti prego Signore perché sono tuo servo;<br/> io sono tuo servo figlio della tua schiava:<br/> tu hai spezzato le mie catene.
<p>17 (115:8) A te offrirò un sacrificio di ringraziamento<br/> e invocherò il nome del Signore.
<p>18 (115:9) Adempirò i miei voti al Signore<br/> davanti a tutto il suo popolo,
<p>19 (115:10) negli atri della casa del Signore,<br/> in mezzo a te Gerusalemme.<br/> Alleluia.
<h4>117</h4>
<p>1  Genti tutte lodate il Signore,<br/> popoli tutti cantate la sua lode,
<p>2  perché forte è il suo amore per noi<br/> e la fedeltà del Signore dura per sempre.<br/> Alleluia.
<h4>118</h4>
<p>1  Rendete grazie al Signore perché è buono,<br/> perché il suo amore è per sempre.
<p>2  Dica Israele:<br/> «Il suo amore è per sempre».
<p>3  Dica la casa di Aronne:<br/> «Il suo amore è per sempre».
<p>4  Dicano quelli che temono il Signore:<br/> «Il suo amore è per sempre».
<p>5  Nel pericolo ho gridato al Signore:<br/> mi ha risposto il Signore e mi ha tratto in salvo.
<p>6  Il Signore è per me non avrò timore:<br/> che cosa potrà farmi un uomo?
<p>7  Il Signore è per me è il mio aiuto,<br/> e io guarderò dall’alto i miei nemici.
<p>8  è meglio rifugiarsi nel Signore<br/> che confidare nell’uomo.
<p>9  è meglio rifugiarsi nel Signore<br/> che confidare nei potenti.
<p>10  Tutte le nazioni mi hanno circondato,<br/> ma nel nome del Signore le ho distrutte.
<p>11  Mi hanno circondato mi hanno accerchiato,<br/> ma nel nome del Signore le ho distrutte.
<p>12  Mi hanno circondato come api,<br/> come fuoco che divampa tra i rovi,<br/> ma nel nome del Signore le ho distrutte.
<p>13  Mi avevano spinto con forza per farmi cadere,<br/> ma il Signore è stato il mio aiuto.
<p>14  Mia forza e mio canto è il Signore,<br/> egli è stato la mia salvezza.
<p>15  Grida di giubilo e di vittoria<br/> nelle tende dei giusti:<br/> la destra del Signore ha fatto prodezze,
<p>16  la destra del Signore si è innalzata,<br/> la destra del Signore ha fatto prodezze.
<p>17  Non morirò ma resterò in vita<br/> e annuncerò le opere del Signore.
<p>18  Il Signore mi ha castigato duramente,<br/> ma non mi ha consegnato alla morte.
<p>19  Apritemi le porte della giustizia:<br/> vi entrerò per ringraziare il Signore.
<p>20  è questa la porta del Signore:<br/> per essa entrano i giusti.
<p>21  Ti rendo grazie perché mi hai risposto,<br/> perché sei stato la mia salvezza.
<p>22  La pietra scartata dai costruttori<br/> è divenuta la pietra d’angolo.
<p>23  Questo è stato fatto dal Signore:<br/> una meraviglia ai nostri occhi.
<p>24  Questo è il giorno che ha fatto il Signore:<br/> rallegriamoci in esso ed esultiamo!
<p>25  Ti preghiamo Signore: dona la salvezza!<br/> Ti preghiamo Signore: dona la vittoria!
<p>26  Benedetto colui che viene nel nome del Signore.<br/> Vi benediciamo dalla casa del Signore.
<p>27  Il Signore è Dio egli ci illumina.<br/> Formate il corteo con rami frondosi<br/> fino agli angoli dell’altare.
<p>28  Sei tu il mio Dio e ti rendo grazie,<br/> sei il mio Dio e ti esalto.
<p>29  Rendete grazie al Signore perché è buono,<br/> perché il suo amore è per sempre.
<h4>119</h4>
<p>1  Beato chi è integro nella sua via<br/> e cammina nella legge del Signore.
<p>2  Beato chi custodisce i suoi insegnamenti<br/> e lo cerca con tutto il cuore.
<p>3  Non commette certo ingiustizie<br/> e cammina nelle sue vie.
<p>4  Tu hai promulgato i tuoi precetti<br/> perché siano osservati interamente.
<p>5  Siano stabili le mie vie<br/> nel custodire i tuoi decreti.
<p>6  Non dovrò allora vergognarmi,<br/> se avrò considerato tutti i tuoi comandi.
<p>7  Ti loderò con cuore sincero,<br/> quando avrò appreso i tuoi giusti giudizi.
<p>8  Voglio osservare i tuoi decreti:<br/> non abbandonarmi mai.
<p>9  Come potrà un giovane tenere pura la sua via?<br/> Osservando la tua parola.
<p>10  Con tutto il mio cuore ti cerco:<br/> non lasciarmi deviare dai tuoi comandi.
<p>11  Ripongo nel cuore la tua promessa<br/> per non peccare contro di te.
<p>12  Benedetto sei tu Signore:<br/> insegnami i tuoi decreti.
<p>13  Con le mie labbra ho raccontato<br/> tutti i giudizi della tua bocca.
<p>14  Nella via dei tuoi insegnamenti è la mia gioia,<br/> più che in tutte le ricchezze.
<p>15  Voglio meditare i tuoi precetti,<br/> considerare le tue vie.
<p>16  Nei tuoi decreti è la mia delizia,<br/> non dimenticherò la tua parola.
<p>17  Sii benevolo con il tuo servo e avrò vita,<br/> osserverò la tua parola.
<p>18  Aprimi gli occhi perché io consideri<br/> le meraviglie della tua legge.
<p>19  Forestiero sono qui sulla terra:<br/> non nascondermi i tuoi comandi.
<p>20  Io mi consumo nel desiderio<br/> dei tuoi giudizi in ogni momento.
<p>21  Tu minacci gli orgogliosi i maledetti,<br/> che deviano dai tuoi comandi.
<p>22  Allontana da me vergogna e disprezzo,<br/> perché ho custodito i tuoi insegnamenti.
<p>23  Anche se i potenti siedono e mi calunniano,<br/> il tuo servo medita i tuoi decreti.
<p>24  I tuoi insegnamenti sono la mia delizia:<br/> sono essi i miei consiglieri.
<p>25  La mia vita è incollata alla polvere:<br/> fammi vivere secondo la tua parola.
<p>26  Ti ho manifestato le mie vie e tu mi hai risposto;<br/> insegnami i tuoi decreti.
<p>27  Fammi conoscere la via dei tuoi precetti<br/> e mediterò le tue meraviglie.
<p>28  Io piango lacrime di tristezza;<br/> fammi rialzare secondo la tua parola.
<p>29  Tieni lontana da me la via della menzogna,<br/> donami la grazia della tua legge.
<p>30  Ho scelto la via della fedeltà,<br/> mi sono proposto i tuoi giudizi.
<p>31  Ho aderito ai tuoi insegnamenti:<br/> Signore che io non debba vergognarmi.
<p>32  Corro sulla via dei tuoi comandi,<br/> perché hai allargato il mio cuore.
<p>33  Insegnami Signore la via dei tuoi decreti<br/> e la custodirò sino alla fine.
<p>34  Dammi intelligenza perché io custodisca la tua legge<br/> e la osservi con tutto il cuore.
<p>35  Guidami sul sentiero dei tuoi comandi,<br/> perché in essi è la mia felicità.
<p>36  Piega il mio cuore verso i tuoi insegnamenti<br/> e non verso il guadagno.
<p>37  Distogli i miei occhi dal guardare cose vane,<br/> fammi vivere nella tua via.
<p>38  Con il tuo servo mantieni la tua promessa,<br/> perché di te si abbia timore.
<p>39  Allontana l’insulto che mi sgomenta,<br/> poiché i tuoi giudizi sono buoni.
<p>40  Ecco desidero i tuoi precetti:<br/> fammi vivere nella tua giustizia.
<p>41  Venga a me Signore il tuo amore,<br/> la tua salvezza secondo la tua promessa.
<p>42  A chi mi insulta darò una risposta,<br/> perché ho fiducia nella tua parola.
<p>43  Non togliere dalla mia bocca la parola vera,<br/> perché spero nei tuoi giudizi.
<p>44  Osserverò continuamente la tua legge,<br/> in eterno per sempre.
<p>45  Camminerò in un luogo spazioso,<br/> perché ho ricercato i tuoi precetti.
<p>46  Davanti ai re parlerò dei tuoi insegnamenti<br/> e non dovrò vergognarmi.
<p>47  La mia delizia sarà nei tuoi comandi,<br/> che io amo.
<p>48  Alzerò le mani verso i tuoi comandi che amo,<br/> mediterò i tuoi decreti.
<p>49  Ricòrdati della parola detta al tuo servo,<br/> con la quale mi hai dato speranza.
<p>50  Questo mi consola nella mia miseria:<br/> la tua promessa mi fa vivere.
<p>51  Gli orgogliosi mi insultano aspramente,<br/> ma io non mi allontano dalla tua legge.
<p>52  Ricordo i tuoi eterni giudizi o Signore,<br/> e ne sono consolato.
<p>53  Mi ha invaso il furore contro i malvagi<br/> che abbandonano la tua legge.
<p>54  I tuoi decreti sono il mio canto<br/> nella dimora del mio esilio.
<p>55  Nella notte ricordo il tuo nome Signore,<br/> e osservo la tua legge.
<p>56  Tutto questo mi accade<br/> perché ho custodito i tuoi precetti.
<p>57  La mia parte è il Signore:<br/> ho deciso di osservare le tue parole.
<p>58  Con tutto il cuore ho placato il tuo volto:<br/> abbi pietà di me secondo la tua promessa.
<p>59  Ho esaminato le mie vie,<br/> ho rivolto i miei piedi verso i tuoi insegnamenti.
<p>60  Mi affretto e non voglio tardare<br/> a osservare i tuoi comandi.
<p>61  I lacci dei malvagi mi hanno avvolto:<br/> non ho dimenticato la tua legge.
<p>62  Nel cuore della notte mi alzo a renderti grazie<br/> per i tuoi giusti giudizi.
<p>63  Sono amico di coloro che ti temono<br/> e osservano i tuoi precetti.
<p>64  Del tuo amore Signore è piena la terra;<br/> insegnami i tuoi decreti.
<p>65  Hai fatto del bene al tuo servo,<br/> secondo la tua parola Signore.
<p>66  Insegnami il gusto del bene e la conoscenza,<br/> perché ho fiducia nei tuoi comandi.
<p>67  Prima di essere umiliato andavo errando,<br/> ma ora osservo la tua promessa.
<p>68  Tu sei buono e fai il bene:<br/> insegnami i tuoi decreti.
<p>69  Gli orgogliosi mi hanno coperto di menzogne,<br/> ma io con tutto il cuore custodisco i tuoi precetti.
<p>70  Insensibile come il grasso è il loro cuore:<br/> nella tua legge io trovo la mia delizia.
<p>71  Bene per me se sono stato umiliato,<br/> perché impari i tuoi decreti.
<p>72  Bene per me è la legge della tua bocca,<br/> più di mille pezzi d’oro e d’argento.
<p>73  Le tue mani mi hanno fatto e plasmato:<br/> fammi capire e imparerò i tuoi comandi.
<p>74  Quelli che ti temono al vedermi avranno gioia,<br/> perché spero nella tua parola.
<p>75  Signore io so che i tuoi giudizi sono giusti<br/> e con ragione mi hai umiliato.
<p>76  Il tuo amore sia la mia consolazione,<br/> secondo la promessa fatta al tuo servo.
<p>77  Venga a me la tua misericordia e io avrò vita,<br/> perché la tua legge è la mia delizia.
<p>78  Si vergognino gli orgogliosi che mi opprimono con menzogne:<br/> io mediterò i tuoi precetti.
<p>79  Si volgano a me quelli che ti temono<br/> e che conoscono i tuoi insegnamenti.
<p>80  Sia integro il mio cuore nei tuoi decreti,<br/> perché non debba vergognarmi.
<p>81  Mi consumo nell’attesa della tua salvezza,<br/> spero nella tua parola.
<p>82  Si consumano i miei occhi per la tua promessa,<br/> dicendo: «Quando mi darai conforto?».
<p>83  Io sono come un otre esposto al fumo,<br/> non dimentico i tuoi decreti.
<p>84  Quanti saranno i giorni del tuo servo?<br/> Quando terrai il giudizio contro i miei persecutori?
<p>85  Mi hanno scavato fosse gli orgogliosi,<br/> che non seguono la tua legge.
<p>86  Fedeli sono tutti i tuoi comandi.<br/> A torto mi perseguitano: vieni in mio aiuto!
<p>87  Per poco non mi hanno fatto sparire dalla terra,<br/> ma io non ho abbandonato i tuoi precetti.
<p>88  Secondo il tuo amore fammi vivere<br/> e osserverò l’insegnamento della tua bocca.
<p>89  Per sempre o Signore,<br/> la tua parola è stabile nei cieli.
<p>90  La tua fedeltà di generazione in generazione;<br/> hai fondato la terra ed essa è salda.
<p>91  Per i tuoi giudizi tutto è stabile fino ad oggi,<br/> perché ogni cosa è al tuo servizio.
<p>92  Se la tua legge non fosse la mia delizia,<br/> davvero morirei nella mia miseria.
<p>93  Mai dimenticherò i tuoi precetti,<br/> perché con essi tu mi fai vivere.
<p>94  Io sono tuo: salvami,<br/> perché ho ricercato i tuoi precetti.
<p>95  I malvagi sperano di rovinarmi;<br/> io presto attenzione ai tuoi insegnamenti.
<p>96  Di ogni cosa perfetta ho visto il confine:<br/> l’ampiezza dei tuoi comandi è infinita.
<p>97  Quanto amo la tua legge!<br/> La medito tutto il giorno.
<p>98  Il tuo comando mi fa più saggio dei miei nemici,<br/> perché esso è sempre con me.
<p>99  Sono più saggio di tutti i miei maestri,<br/> perché medito i tuoi insegnamenti.
<p>100  Ho più intelligenza degli anziani,<br/> perché custodisco i tuoi precetti.
<p>101  Tengo lontani i miei piedi da ogni cattivo sentiero,<br/> per osservare la tua parola.
<p>102  Non mi allontano dai tuoi giudizi,<br/> perché sei tu a istruirmi.
<p>103  Quanto sono dolci al mio palato le tue promesse,<br/> più del miele per la mia bocca.
<p>104  I tuoi precetti mi danno intelligenza,<br/> perciò odio ogni falso sentiero.
<p>105  Lampada per i miei passi è la tua parola,<br/> luce sul mio cammino.
<p>106  Ho giurato e lo confermo,<br/> di osservare i tuoi giusti giudizi.
<p>107  Sono tanto umiliato Signore:<br/> dammi vita secondo la tua parola.
<p>108  Signore gradisci le offerte delle mie labbra,<br/> insegnami i tuoi giudizi.
<p>109  La mia vita è sempre in pericolo,<br/> ma non dimentico la tua legge.
<p>110  I malvagi mi hanno teso un tranello,<br/> ma io non ho deviato dai tuoi precetti.
<p>111  Mia eredità per sempre sono i tuoi insegnamenti,<br/> perché sono essi la gioia del mio cuore.
<p>112  Ho piegato il mio cuore a compiere i tuoi decreti,<br/> in eterno senza fine.
<p>113  Odio chi ha il cuore diviso;<br/> io invece amo la tua legge.
<p>114  Tu sei mio rifugio e mio scudo:<br/> spero nella tua parola.
<p>115  Allontanatevi da me o malvagi:<br/> voglio custodire i comandi del mio Dio.
<p>116  Sostienimi secondo la tua promessa e avrò vita,<br/> non deludere la mia speranza.
<p>117  Aiutami e sarò salvo,<br/> non perderò mai di vista i tuoi decreti.
<p>118  Tu disprezzi chi abbandona i tuoi decreti,<br/> perché menzogne sono i suoi pensieri.
<p>119  Tu consideri scorie tutti i malvagi della terra,<br/> perciò amo i tuoi insegnamenti.
<p>120  Per paura di te la mia pelle rabbrividisce:<br/> io temo i tuoi giudizi.
<p>121  Ho agito secondo giudizio e giustizia;<br/> non abbandonarmi ai miei oppressori.
<p>122  Assicura il bene al tuo servo;<br/> non mi opprimano gli orgogliosi.
<p>123  I miei occhi si consumano nell’attesa della tua salvezza<br/> e per la promessa della tua giustizia.
<p>124  Agisci con il tuo servo secondo il tuo amore<br/> e insegnami i tuoi decreti.
<p>125  Io sono tuo servo: fammi comprendere<br/> e conoscerò i tuoi insegnamenti.
<p>126  è tempo che tu agisca Signore:<br/> hanno infranto la tua legge.
<p>127  Perciò amo i tuoi comandi,<br/> più dell’oro dell’oro più fino.
<p>128  Per questo io considero retti tutti i tuoi precetti<br/> e odio ogni falso sentiero.
<p>129  Meravigliosi sono i tuoi insegnamenti:<br/> per questo li custodisco.
<p>130  La rivelazione delle tue parole illumina,<br/> dona intelligenza ai semplici.
<p>131  Apro anelante la mia bocca,<br/> perché ho sete dei tuoi comandi.
<p>132  Volgiti a me e abbi pietà,<br/> con il giudizio che riservi a chi ama il tuo nome.
<p>133  Rendi saldi i miei passi secondo la tua promessa<br/> e non permettere che mi domini alcun male.
<p>134  Riscattami dall’oppressione dell’uomo<br/> e osserverò i tuoi precetti.
<p>135  Fa’ risplendere il tuo volto sul tuo servo<br/> e insegnami i tuoi decreti.
<p>136  Torrenti di lacrime scorrono dai miei occhi,<br/> perché non si osserva la tua legge.
<p>137  Tu sei giusto Signore,<br/> e retto nei tuoi giudizi.
<p>138  Con giustizia hai promulgato i tuoi insegnamenti<br/> e con grande fedeltà.
<p>139  Uno zelo ardente mi consuma,<br/> perché i miei avversari dimenticano le tue parole.
<p>140  Limpida e pura è la tua promessa<br/> e il tuo servo la ama.
<p>141  Io sono piccolo e disprezzato:<br/> non dimentico i tuoi precetti.
<p>142  La tua giustizia è giustizia eterna<br/> e la tua legge è verità.
<p>143  Angoscia e affanno mi hanno colto:<br/> i tuoi comandi sono la mia delizia.
<p>144  Giustizia eterna sono i tuoi insegnamenti:<br/> fammi comprendere e avrò la vita.
<p>145  Invoco con tutto il cuore: Signore rispondimi;<br/> custodirò i tuoi decreti.
<p>146  Io t’invoco: salvami<br/> e osserverò i tuoi insegnamenti.
<p>147  Precedo l’aurora e grido aiuto,<br/> spero nelle tue parole.
<p>148  I miei occhi precedono il mattino,<br/> per meditare sulla tua promessa.
<p>149  Ascolta la mia voce secondo il tuo amore;<br/> Signore fammi vivere secondo il tuo giudizio.
<p>150  Si avvicinano quelli che seguono il male:<br/> sono lontani dalla tua legge.
<p>151  Tu Signore sei vicino;<br/> tutti i tuoi comandi sono verità.
<p>152  Da tempo lo so: i tuoi insegnamenti<br/> li hai stabiliti per sempre.
<p>153  Vedi la mia miseria e liberami,<br/> perché non ho dimenticato la tua legge.
<p>154  Difendi la mia causa e riscattami,<br/> secondo la tua promessa fammi vivere.
<p>155  Lontana dai malvagi è la salvezza,<br/> perché essi non ricercano i tuoi decreti.
<p>156  Grande è la tua tenerezza Signore:<br/> fammi vivere secondo i tuoi giudizi.
<p>157  Molti mi perseguitano e mi affliggono,<br/> ma io non abbandono i tuoi insegnamenti.
<p>158  Ho visto i traditori e ne ho provato ribrezzo,<br/> perché non osservano la tua promessa.
<p>159  Vedi che io amo i tuoi precetti:<br/> Signore secondo il tuo amore dammi vita.
<p>160  La verità è fondamento della tua parola,<br/> ogni tuo giusto giudizio dura in eterno.
<p>161  I potenti mi perseguitano senza motivo,<br/> ma il mio cuore teme solo le tue parole.
<p>162  Io gioisco per la tua promessa,<br/> come chi trova un grande bottino.
<p>163  Odio la menzogna e la detesto,<br/> amo la tua legge.
<p>164  Sette volte al giorno io ti lodo,<br/> per i tuoi giusti giudizi.
<p>165  Grande pace per chi ama la tua legge:<br/> nel suo cammino non trova inciampo.
<p>166  Aspetto da te la salvezza Signore,<br/> e metto in pratica i tuoi comandi.
<p>167  Io osservo i tuoi insegnamenti<br/> e li amo intensamente.
<p>168  Osservo i tuoi precetti e i tuoi insegnamenti:<br/> davanti a te sono tutte le mie vie.
<p>169  Giunga il mio grido davanti a te Signore,<br/> fammi comprendere secondo la tua parola.
<p>170  Venga davanti a te la mia supplica,<br/> liberami secondo la tua promessa.
<p>171  Sgorghi dalle mie labbra la tua lode,<br/> perché mi insegni i tuoi decreti.
<p>172  La mia lingua canti la tua promessa,<br/> perché tutti i tuoi comandi sono giustizia.
<p>173  Mi venga in aiuto la tua mano,<br/> perché ho scelto i tuoi precetti.
<p>174  Desidero la tua salvezza Signore,<br/> e la tua legge è la mia delizia.
<p>175  Che io possa vivere e darti lode:<br/> mi aiutino i tuoi giudizi.
<p>176  Mi sono perso come pecora smarrita;<br/> cerca il tuo servo: non ho dimenticato i tuoi comandi.
<h4>120</h4>
<p>1  <i>Canto delle salite</i>.<br/> Nella mia angoscia ho gridato al Signore<br/> ed egli mi ha risposto.
<p>2  Signore libera la mia vita<br/> dalle labbra bugiarde,<br/> dalla lingua ingannatrice.
<p>3  Che cosa ti darà,<br/> come ti ripagherà,<br/> o lingua ingannatrice?
<p>4  Frecce acute di un prode<br/> con braci ardenti di ginestra!
<p>5  Ahimè io abito straniero in Mesec,<br/> dimoro fra le tende di Kedar!
<p>6  Troppo tempo ho abitato<br/> con chi detesta la pace.
<p>7  Io sono per la pace,<br/> ma essi appena parlo,<br/> sono per la guerra.
<h4>121</h4>
<p>1  <i>Canto delle salite</i>.<br/> Alzo gli occhi verso i monti:<br/> da dove mi verrà l’aiuto?
<p>2  Il mio aiuto viene dal Signore:<br/> egli ha fatto cielo e terra.
<p>3  Non lascerà vacillare il tuo piede,<br/> non si addormenterà il tuo custode.
<p>4  Non si addormenterà non prenderà sonno<br/> il custode d’Israele.
<p>5  Il Signore è il tuo custode,<br/> il Signore è la tua ombra<br/> e sta alla tua destra.
<p>6  Di giorno non ti colpirà il sole,<br/> né la luna di notte.
<p>7  Il Signore ti custodirà da ogni male:<br/> egli custodirà la tua vita.
<p>8  Il Signore ti custodirà quando esci e quando entri,<br/> da ora e per sempre.
<h4>122</h4>
<p>1  <i>Canto delle salite. Di Davide</i>.<br/> Quale gioia quando mi dissero:<br/> «Andremo alla casa del Signore!».
<p>2  Già sono fermi i nostri piedi<br/> alle tue porte Gerusalemme!
<p>3  Gerusalemme è costruita<br/> come città unita e compatta.
<p>4  è là che salgono le tribù,<br/> le tribù del Signore,<br/> secondo la legge d’Israele,<br/> per lodare il nome del Signore.
<p>5  Là sono posti i troni del giudizio,<br/> i troni della casa di Davide.
<p>6  Chiedete pace per Gerusalemme:<br/> vivano sicuri quelli che ti amano;
<p>7  sia pace nelle tue mura,<br/> sicurezza nei tuoi palazzi.
<p>8  Per i miei fratelli e i miei amici<br/> io dirò: «Su te sia pace!».
<p>9  Per la casa del Signore nostro Dio,<br/> chiederò per te il bene.
<h4>123</h4>
<p>1  <i>Canto delle salite. Di Davide</i>.<br/> A te alzo i miei occhi,<br/> a te che siedi nei cieli.
<p>2  Ecco come gli occhi dei servi<br/> alla mano dei loro padroni,<br/> come gli occhi di una schiava<br/> alla mano della sua padrona,<br/> così i nostri occhi al Signore nostro Dio,<br/> finché abbia pietà di noi.
<p>3  Pietà di noi Signore pietà di noi,<br/> siamo già troppo sazi di disprezzo,
<p>4  troppo sazi noi siamo dello scherno dei gaudenti,<br/> del disprezzo dei superbi.
<h4>124</h4>
<p>1  <i>Canto delle salite. Di Davide</i>.<br/> Se il Signore non fosse stato per noi<br/> - lo dica Israele -,
<p>2  se il Signore non fosse stato per noi,<br/> quando eravamo assaliti,
<p>3  allora ci avrebbero inghiottiti vivi,<br/> quando divampò contro di noi la loro collera.
<p>4  Allora le acque ci avrebbero travolti,<br/> un torrente ci avrebbe sommersi;
<p>5  allora ci avrebbero sommersi<br/> acque impetuose.
<p>6  Sia benedetto il Signore,<br/> che non ci ha consegnati in preda ai loro denti.
<p>7  Siamo stati liberati come un passero<br/> dal laccio dei cacciatori:<br/> il laccio si è spezzato<br/> e noi siamo scampati.
<p>8  Il nostro aiuto è nel nome del Signore:<br/> egli ha fatto cielo e terra.
<h4>125</h4>
<p>1  <i>Canto delle salite</i>.<br/> Chi confida nel Signore è come il monte Sion:<br/> non vacilla è stabile per sempre.
<p>2  I monti circondano Gerusalemme:<br/> il Signore circonda il suo popolo,<br/> da ora e per sempre.
<p>3  Non resterà lo scettro dei malvagi<br/> sull’eredità dei giusti,<br/> perché i giusti non tendano le mani<br/> a compiere il male.
<p>4  Sii buono Signore con i buoni<br/> e con i retti di cuore.
<p>5  Ma quelli che deviano per sentieri tortuosi<br/> il Signore li associ ai malfattori.<br/> Pace su Israele!
<h4>126</h4>
<p>1  <i>Canto delle salite</i>.<br/> Quando il Signore ristabilì la sorte di Sion,<br/> ci sembrava di sognare.
<p>2  Allora la nostra bocca si riempì di sorriso,<br/> la nostra lingua di gioia.<br/> Allora si diceva tra le genti:<br/> «Il Signore ha fatto grandi cose per loro».
<p>3  Grandi cose ha fatto il Signore per noi:<br/> eravamo pieni di gioia.
<p>4  Ristabilisci Signore la nostra sorte,<br/> come i torrenti del Negheb.
<p>5  Chi semina nelle lacrime<br/> mieterà nella gioia.
<p>6  Nell’andare se ne va piangendo,<br/> portando la semente da gettare,<br/> ma nel tornare viene con gioia,<br/> portando i suoi covoni.
<h4>127</h4>
<p>1  <i>Canto delle salite. Di Salomone.</i><br/> Se il Signore non costruisce la casa,<br/> invano si affaticano i costruttori.<br/> Se il Signore non vigila sulla città,<br/> invano veglia la sentinella.
<p>2  Invano vi alzate di buon mattino<br/> e tardi andate a riposare,<br/> voi che mangiate un pane di fatica:<br/> al suo prediletto egli lo darà nel sonno.
<p>3  Ecco eredità del Signore sono i figli,<br/> è sua ricompensa il frutto del grembo.
<p>4  Come frecce in mano a un guerriero<br/> sono i figli avuti in giovinezza.
<p>5  Beato l’uomo che ne ha piena la faretra:<br/> non dovrà vergognarsi quando verrà alla porta<br/> a trattare con i propri nemici.
<h4>128</h4>
<p>1  <i>Canto delle salite.</i><br/> Beato chi teme il Signore<br/> e cammina nelle sue vie.
<p>2  Della fatica delle tue mani ti nutrirai,<br/> sarai felice e avrai ogni bene.
<p>3  La tua sposa come vite feconda<br/> nell’intimità della tua casa;<br/> i tuoi figli come virgulti d’ulivo<br/> intorno alla tua mensa.
<p>4  Ecco com’è benedetto<br/> l’uomo che teme il Signore.
<p>5  Ti benedica il Signore da Sion.<br/> Possa tu vedere il bene di Gerusalemme<br/> tutti i giorni della tua vita!
<p>6  Possa tu vedere i figli dei tuoi figli!<br/> Pace su Israele!
<h4>129</h4>
<p>1  <i>Canto delle salite</i>.<br/> Quanto mi hanno perseguitato fin dalla giovinezza<br/> - lo dica Israele -,
<p>2  quanto mi hanno perseguitato fin dalla giovinezza,<br/> ma su di me non hanno prevalso!
<p>3  Sul mio dorso hanno arato gli aratori,<br/> hanno scavato lunghi solchi.
<p>4  Il Signore è giusto:<br/> ha spezzato le funi dei malvagi.
<p>5  Si vergognino e volgano le spalle<br/> tutti quelli che odiano Sion.
<p>6  Siano come l’erba dei tetti:<br/> prima che sia strappata è già secca;
<p>7  non riempie la mano al mietitore<br/> né il grembo a chi raccoglie covoni.
<p>8  I passanti non possono dire:<br/> «La benedizione del Signore sia su di voi,
<p>9  vi benediciamo nel nome del Signore».
<h4>130</h4>
<p>1  <i>Canto delle salite.</i><br/> Dal profondo a te grido o Signore;
<p>2  Signore ascolta la mia voce.<br/> Siano i tuoi orecchi attenti<br/> alla voce della mia supplica.
<p>3  Se consideri le colpe Signore,<br/> Signore chi ti può resistere?
<p>4  Ma con te è il perdono:<br/> così avremo il tuo timore.
<p>5  Io spero Signore.<br/> Spera l’anima mia,<br/> attendo la sua parola.
<p>6  L’anima mia è rivolta al Signore<br/> più che le sentinelle all’aurora.<br/> Più che le sentinelle l’aurora,
<p>7  Israele attenda il Signore,<br/> perché con il Signore è la misericordia<br/> e grande è con lui la redenzione.
<p>8  Egli redimerà Israele<br/> da tutte le sue colpe.
<h4>131</h4>
<p>1  <i>Canto delle salite. Di Davide</i>.<br/> Signore non si esalta il mio cuore<br/> né i miei occhi guardano in alto;<br/> non vado cercando cose grandi<br/> né meraviglie più alte di me.
<p>2  Io invece resto quieto e sereno:<br/> come un bimbo svezzato in braccio a sua madre,<br/> come un bimbo svezzato è in me l’anima mia.
<p>3  Israele attenda il Signore,<br/> da ora e per sempre.
<h4>132</h4>
<p>1  <i>Canto delle salite.</i><br/> Ricòrdati Signore di Davide,<br/> di tutte le sue fatiche,
<p>2  quando giurò al Signore,<br/> al Potente di Giacobbe fece voto:
<p>3  «Non entrerò nella tenda in cui abito,<br/> non mi stenderò sul letto del mio riposo,
<p>4  non concederò sonno ai miei occhi<br/> né riposo alle mie palpebre,
<p>5  finché non avrò trovato un luogo per il Signore,<br/> una dimora per il Potente di Giacobbe».
<p>6  Ecco abbiamo saputo che era in èfrata,<br/> l’abbiamo trovata nei campi di Iaar.
<p>7  Entriamo nella sua dimora,<br/> prostriamoci allo sgabello dei suoi piedi.
<p>8  Sorgi Signore verso il luogo del tuo riposo,<br/> tu e l’arca della tua potenza.
<p>9  I tuoi sacerdoti si rivestano di giustizia<br/> ed esultino i tuoi fedeli.
<p>10  Per amore di Davide tuo servo,<br/> non respingere il volto del tuo consacrato.
<p>11  Il Signore ha giurato a Davide,<br/> promessa da cui non torna indietro:<br/> «Il frutto delle tue viscere<br/> io metterò sul tuo trono!
<p>12  Se i tuoi figli osserveranno la mia alleanza<br/> e i precetti che insegnerò loro,<br/> anche i loro figli per sempre<br/> siederanno sul tuo trono».
<p>13  Sì il Signore ha scelto Sion,<br/> l’ha voluta per sua residenza:
<p>14  «Questo sarà il luogo del mio riposo per sempre:<br/> qui risiederò perché l’ho voluto.
<p>15  Benedirò tutti i suoi raccolti,<br/> sazierò di pane i suoi poveri.
<p>16  Rivestirò di salvezza i suoi sacerdoti,<br/> i suoi fedeli esulteranno di gioia.
<p>17  Là farò germogliare una potenza per Davide,<br/> preparerò una lampada per il mio consacrato.
<p>18  Rivestirò di vergogna i suoi nemici,<br/> mentre su di lui fiorirà la sua corona».
<h4>133</h4>
<p>1  <i>Canto delle salite. Di Davide.</i><br/> Ecco com’è bello e com’è dolce<br/> che i fratelli vivano insieme!
<p>2  è come olio prezioso versato sul capo,<br/> che scende sulla barba la barba di Aronne,<br/> che scende sull’orlo della sua veste.
<p>3  è come la rugiada dell’Ermon,<br/> che scende sui monti di Sion.<br/> Perché là il Signore manda la benedizione,<br/> la vita per sempre.
<h4>134</h4>
<p>1  <i>Canto delle salite</i>.<br/> Ecco benedite il Signore,<br/> voi tutti servi del Signore;<br/> voi che state nella casa del Signore<br/> durante la notte.
<p>2  Alzate le mani verso il santuario<br/> e benedite il Signore.
<p>3  Il Signore ti benedica da Sion:<br/> egli ha fatto cielo e terra.
<h4>135</h4>
<p>1  Alleluia.<br/> Lodate il nome del Signore,<br/> lodatelo servi del Signore,
<p>2  voi che state nella casa del Signore,<br/> negli atri della casa del nostro Dio.
<p>3  Lodate il Signore perché il Signore è buono;<br/> cantate inni al suo nome perché è amabile.
<p>4  Il Signore si è scelto Giacobbe,<br/> Israele come sua proprietà.
<p>5  Sì riconosco che il Signore è grande,<br/> il Signore nostro più di tutti gli dèi.
<p>6  Tutto ciò che vuole<br/> il Signore lo compie in cielo e sulla terra,<br/> nei mari e in tutti gli abissi.
<p>7  Fa salire le nubi dall’estremità della terra,<br/> produce le folgori per la pioggia,<br/> dalle sue riserve libera il vento.
<p>8  Egli colpì i primogeniti d’Egitto,<br/> dagli uomini fino al bestiame.
<p>9  Mandò segni e prodigi<br/> in mezzo a te Egitto,<br/> contro il faraone e tutti i suoi ministri.
<p>10  Colpì numerose nazioni<br/> e uccise sovrani potenti:
<p>11  Sicon re degli Amorrei,<br/> Og re di Basan,<br/> e tutti i regni di Canaan.
<p>12  Diede in eredità la loro terra,<br/> in eredità a Israele suo popolo.
<p>13  Signore il tuo nome è per sempre;<br/> Signore il tuo ricordo di generazione in generazione.
<p>14  Sì il Signore fa giustizia al suo popolo<br/> e dei suoi servi ha compassione.
<p>15  Gli idoli delle nazioni sono argento e oro,<br/> opera delle mani dell’uomo.
<p>16  Hanno bocca e non parlano,<br/> hanno occhi e non vedono,
<p>17  hanno orecchi e non odono;<br/> no non c’è respiro nella loro bocca.
<p>18  Diventi come loro chi li fabbrica<br/> e chiunque in essi confida.
<p>19  Benedici il Signore casa d’Israele;<br/> benedici il Signore casa di Aronne;
<p>20  benedici il Signore casa di Levi;<br/> voi che temete il Signore benedite il Signore.
<p>21  Da Sion benedetto il Signore,<br/> che abita in Gerusalemme!<br/> Alleluia.
<h4>136</h4>
<p>1  Rendete grazie al Signore perché è buono,<br/> perché il suo amore è per sempre.
<p>2  Rendete grazie al Dio degli dèi,<br/> perché il suo amore è per sempre.
<p>3  Rendete grazie al Signore dei signori,<br/> perché il suo amore è per sempre.
<p>4  Lui solo ha compiuto grandi meraviglie,<br/> perché il suo amore è per sempre.
<p>5  Ha creato i cieli con sapienza,<br/> perché il suo amore è per sempre.
<p>6  Ha disteso la terra sulle acque,<br/> perché il suo amore è per sempre.
<p>7  Ha fatto le grandi luci,<br/> perché il suo amore è per sempre.
<p>8  Il sole per governare il giorno,<br/> perché il suo amore è per sempre.
<p>9  La luna e le stelle per governare la notte,<br/> perché il suo amore è per sempre.
<p>10  Colpì l’Egitto nei suoi primogeniti,<br/> perché il suo amore è per sempre.
<p>11  Da quella terra fece uscire Israele,<br/> perché il suo amore è per sempre.
<p>12  Con mano potente e braccio teso,<br/> perché il suo amore è per sempre.
<p>13  Divise il Mar Rosso in due parti,<br/> perché il suo amore è per sempre.
<p>14  In mezzo fece passare Israele,<br/> perché il suo amore è per sempre.
<p>15  Vi travolse il faraone e il suo esercito,<br/> perché il suo amore è per sempre.
<p>16  Guidò il suo popolo nel deserto,<br/> perché il suo amore è per sempre.
<p>17  Colpì grandi sovrani,<br/> perché il suo amore è per sempre.
<p>18  Uccise sovrani potenti,<br/> perché il suo amore è per sempre.
<p>19  Sicon re degli Amorrei,<br/> perché il suo amore è per sempre.
<p>20  Og re di Basan,<br/> perché il suo amore è per sempre.
<p>21  Diede in eredità la loro terra,<br/> perché il suo amore è per sempre.
<p>22  In eredità a Israele suo servo,<br/> perché il suo amore è per sempre.
<p>23  Nella nostra umiliazione si è ricordato di noi,<br/> perché il suo amore è per sempre.
<p>24  Ci ha liberati dai nostri avversari,<br/> perché il suo amore è per sempre.
<p>25  Egli dà il cibo a ogni vivente,<br/> perché il suo amore è per sempre.
<p>26  Rendete grazie al Dio del cielo,<br/> perché il suo amore è per sempre.
<h4>137</h4>
<p>1  Lungo i fiumi di Babilonia,<br/> là sedevamo e piangevamo<br/> ricordandoci di Sion.
<p>2  Ai salici di quella terra<br/> appendemmo le nostre cetre,
<p>3  perché là ci chiedevano parole di canto<br/> coloro che ci avevano deportato,<br/> allegre canzoni i nostri oppressori:<br/> «Cantateci canti di Sion!».
<p>4  Come cantare i canti del Signore<br/> in terra straniera?
<p>5  Se mi dimentico di te Gerusalemme,<br/> si dimentichi di me la mia destra;
<p>6  mi si attacchi la lingua al palato<br/> se lascio cadere il tuo ricordo,<br/> se non innalzo Gerusalemme<br/> al di sopra di ogni mia gioia.
<p>7  Ricòrdati Signore dei figli di Edom,<br/> che nel giorno di Gerusalemme,<br/> dicevano: «Spogliatela spogliatela<br/> fino alle sue fondamenta!».
<p>8  Figlia di Babilonia devastatrice,<br/> beato chi ti renderà quanto ci hai fatto.
<p>9  Beato chi afferrerà i tuoi piccoli<br/> e li sfracellerà contro la pietra.
<h4>138</h4>
<p>1  <i>Di Davide.</i><br/> Ti rendo grazie Signore con tutto il cuore:<br/> hai ascoltato le parole della mia bocca.<br/> Non agli dèi ma a te voglio cantare,
<p>2  mi prostro verso il tuo tempio santo.<br/> Rendo grazie al tuo nome per il tuo amore e la tua fedeltà:<br/> hai reso la tua promessa più grande del tuo nome.
<p>3  Nel giorno in cui ti ho invocato mi hai risposto,<br/> hai accresciuto in me la forza.
<p>4  Ti renderanno grazie Signore tutti i re della terra,<br/> quando ascolteranno le parole della tua bocca.
<p>5  Canteranno le vie del Signore:<br/> grande è la gloria del Signore!
<p>6  Perché eccelso è il Signore ma guarda verso l’umile;<br/> il superbo invece lo riconosce da lontano.
<p>7  Se cammino in mezzo al pericolo,<br/> tu mi ridoni vita;<br/> contro la collera dei miei avversari stendi la tua mano<br/> e la tua destra mi salva.
<p>8  Il Signore farà tutto per me.<br/> Signore il tuo amore è per sempre:<br/> non abbandonare l’opera delle tue mani.
<h4>139</h4>
<p>1  <i>Al maestro del coro. Di Davide. Salmo.</i><br/> Signore tu mi scruti e mi conosci,
<p>2  tu conosci quando mi siedo e quando mi alzo,<br/> intendi da lontano i miei pensieri,
<p>3  osservi il mio cammino e il mio riposo,<br/> ti sono note tutte le mie vie.
<p>4  La mia parola non è ancora sulla lingua<br/> ed ecco Signore già la conosci tutta.
<p>5  Alle spalle e di fronte mi circondi<br/> e poni su di me la tua mano.
<p>6  Meravigliosa per me la tua conoscenza,<br/> troppo alta per me inaccessibile.
<p>7  Dove andare lontano dal tuo spirito?<br/> Dove fuggire dalla tua presenza?
<p>8  Se salgo in cielo là tu sei;<br/> se scendo negli inferi eccoti.
<p>9  Se prendo le ali dell’aurora<br/> per abitare all’estremità del mare,
<p>10  anche là mi guida la tua mano<br/> e mi afferra la tua destra.
<p>11  Se dico: «Almeno le tenebre mi avvolgano<br/> e la luce intorno a me sia notte»,
<p>12  nemmeno le tenebre per te sono tenebre<br/> e la notte è luminosa come il giorno;<br/> per te le tenebre sono come luce.
<p>13  Sei tu che hai formato i miei reni<br/> e mi hai tessuto nel grembo di mia madre.
<p>14  Io ti rendo grazie:<br/> hai fatto di me una meraviglia stupenda;<br/> meravigliose sono le tue opere,<br/> le riconosce pienamente l’anima mia.
<p>15  Non ti erano nascoste le mie ossa<br/> quando venivo formato nel segreto,<br/> ricamato nelle profondità della terra.
<p>16  Ancora informe mi hanno visto i tuoi occhi;<br/> erano tutti scritti nel tuo libro i giorni che furono fissati<br/> quando ancora non ne esisteva uno.
<p>17  Quanto profondi per me i tuoi pensieri,<br/> quanto grande il loro numero o Dio!
<p>18  Se volessi contarli sono più della sabbia.<br/> Mi risveglio e sono ancora con te.
<p>19  Se tu Dio uccidessi i malvagi!<br/> Allontanatevi da me uomini sanguinari!
<p>20  Essi parlano contro di te con inganno,<br/> contro di te si alzano invano.
<p>21  Quanto odio Signore quelli che ti odiano!<br/> Quanto detesto quelli che si oppongono a te!
<p>22  Li odio con odio implacabile,<br/> li considero miei nemici.
<p>23  Scrutami o Dio e conosci il mio cuore,<br/> provami e conosci i miei pensieri;
<p>24  vedi se percorro una via di dolore<br/> e guidami per una via di eternità.
<h4>140</h4>
<p>1  <i>Al maestro del coro. Salmo. Di Davide.</i>
<p>2  Liberami Signore dall’uomo malvagio,<br/> proteggimi dall’uomo violento,
<p>3  da quelli che tramano cose malvagie nel cuore<br/> e ogni giorno scatenano guerre.
<p>4  Aguzzano la lingua come serpenti,<br/> veleno di vipera è sotto le loro labbra.
<p>5  Proteggimi Signore dalle mani dei malvagi,<br/> salvami dall’uomo violento:<br/> essi tramano per farmi cadere.
<p>6  I superbi hanno nascosto lacci e funi,<br/> hanno teso una rete sul mio sentiero<br/> e contro di me hanno preparato agguati.
<p>7  Io dico al Signore: tu sei il mio Dio;<br/> ascolta Signore la voce della mia supplica.
<p>8  Signore Dio forza che mi salva,<br/> proteggi il mio capo nel giorno della lotta.
<p>9  Non soddisfare Signore i desideri dei malvagi,<br/> non favorire le loro trame.<br/> Alzano
<p>10  la testa quelli che mi circondano;<br/> ma la malizia delle loro labbra li sommerga!
<p>11  Piovano su di loro carboni ardenti;<br/> gettali nella fossa e più non si rialzino.
<p>12  L’uomo maldicente non duri sulla terra,<br/> il male insegua l’uomo violento fino alla rovina.
<p>13  So che il Signore difende la causa dei poveri,<br/> il diritto dei bisognosi.
<p>14  Sì i giusti loderanno il tuo nome,<br/> gli uomini retti abiteranno alla tua presenza.
<h4>141</h4>
<p>1  <i>Salmo. Di Davide.</i><br/> Signore a te grido accorri in mio aiuto;<br/> porgi l’orecchio alla mia voce quando t’invoco.
<p>2  La mia preghiera stia davanti a te come incenso,<br/> le mie mani alzate come sacrificio della sera.
<p>3  Poni Signore una guardia alla mia bocca,<br/> sorveglia la porta delle mie labbra.
<p>4  Non piegare il mio cuore al male,<br/> a compiere azioni criminose con i malfattori:<br/> che io non gusti i loro cibi deliziosi.
<p>5  Mi percuota il giusto e il fedele mi corregga,<br/> l’olio del malvagio non profumi la mia testa,<br/> tra le loro malvagità continui la mia preghiera.
<p>6  Siano scaraventati sulle rocce i loro capi<br/> e sentano quanto sono dolci le mie parole:
<p>7  «Come si lavora e si dissoda la terra,<br/> le loro ossa siano disperse alla bocca degli inferi».
<p>8  A te Signore Dio sono rivolti i miei occhi;<br/> in te mi rifugio non lasciarmi indifeso.
<p>9  Proteggimi dal laccio che mi tendono,<br/> dalle trappole dei malfattori.
<p>10  I malvagi cadano insieme nelle loro reti,<br/> mentre io incolume passerò oltre.
<h4>142</h4>
<p>1  <i>Maskil. Di Davide. Quando era nella caverna. Preghiera.</i>
<p>2  Con la mia voce grido al Signore,<br/> con la mia voce supplico il Signore;
<p>3  davanti a lui sfogo il mio lamento,<br/> davanti a lui espongo la mia angoscia,
<p>4  mentre il mio spirito viene meno.<br/> Tu conosci la mia via:<br/> nel sentiero dove cammino<br/> mi hanno teso un laccio.
<p>5  Guarda a destra e vedi:<br/> nessuno mi riconosce.<br/> Non c’è per me via di scampo,<br/> nessuno ha cura della mia vita.
<p>6  Io grido a te Signore!<br/> Dico: «Sei tu il mio rifugio,<br/> sei tu la mia eredità nella terra dei viventi».
<p>7  Ascolta la mia supplica<br/> perché sono così misero!<br/> Liberami dai miei persecutori<br/> perché sono più forti di me.
<p>8  Fa’ uscire dal carcere la mia vita,<br/> perché io renda grazie al tuo nome;<br/> i giusti mi faranno corona<br/> quando tu mi avrai colmato di beni.
<h4>143</h4>
<p>1  <i>Salmo. Di Davide.</i><br/> Signore ascolta la mia preghiera!<br/> Per la tua fedeltà porgi l’orecchio alle mie suppliche<br/> e per la tua giustizia rispondimi.
<p>2  Non entrare in giudizio con il tuo servo:<br/> davanti a te nessun vivente è giusto.
<p>3  Il nemico mi perseguita,<br/> calpesta a terra la mia vita;<br/> mi ha fatto abitare in luoghi tenebrosi<br/> come i morti da gran tempo.
<p>4  In me viene meno il respiro,<br/> dentro di me si raggela il mio cuore.
<p>5  Ricordo i giorni passati,<br/> ripenso a tutte le tue azioni,<br/> medito sulle opere delle tue mani.
<p>6  A te protendo le mie mani,<br/> sono davanti a te come terra assetata.
<p>7  Rispondimi presto Signore:<br/> mi viene a mancare il respiro.<br/> Non nascondermi il tuo volto:<br/> che io non sia come chi scende nella fossa.
<p>8  Al mattino fammi sentire il tuo amore,<br/> perché in te confido.<br/> Fammi conoscere la strada da percorrere,<br/> perché a te s’innalza l’anima mia.
<p>9  Liberami dai miei nemici Signore,<br/> in te mi rifugio.
<p>10  Insegnami a fare la tua volontà,<br/> perché sei tu il mio Dio.<br/> Il tuo spirito buono<br/> mi guidi in una terra piana.
<p>11  Per il tuo nome Signore fammi vivere;<br/> per la tua giustizia liberami dall’angoscia.
<p>12  Per la tua fedeltà stermina i miei nemici,<br/> distruggi quelli che opprimono la mia vita,<br/> perché io sono tuo servo.
<h4>144</h4>
<p>1  <i>Di Davide.</i><br/> Benedetto il Signore mia roccia,<br/> che addestra le mie mani alla guerra,<br/> le mie dita alla battaglia,
<p>2  mio alleato e mia fortezza,<br/> mio rifugio e mio liberatore,<br/> mio scudo in cui confido,<br/> colui che sottomette i popoli al mio giogo.
<p>3  Signore che cos’è l’uomo perché tu l’abbia a cuore?<br/> Il figlio dell’uomo perché te ne dia pensiero?
<p>4  L’uomo è come un soffio,<br/> i suoi giorni come ombra che passa.
<p>5  Signore abbassa il tuo cielo e discendi,<br/> tocca i monti ed essi fumeranno.
<p>6  Lancia folgori e disperdili,<br/> scaglia le tue saette e sconfiggili.
<p>7  Stendi dall’alto la tua mano,<br/> scampami e liberami dalle grandi acque,<br/> dalla mano degli stranieri.
<p>8  La loro bocca dice cose false<br/> e la loro è una destra di menzogna.
<p>9  O Dio ti canterò un canto nuovo,<br/> inneggerò a te con l’arpa a dieci corde,
<p>10  a te che dai vittoria ai re,<br/> che scampi Davide tuo servo dalla spada iniqua.
<p>11  Scampami e liberami dalla mano degli stranieri:<br/> la loro bocca dice cose false<br/> e la loro è una destra di menzogna.
<p>12  I nostri figli siano come piante,<br/> cresciute bene fin dalla loro giovinezza;<br/> le nostre figlie come colonne d’angolo,<br/> scolpite per adornare un palazzo.
<p>13  I nostri granai siano pieni,<br/> traboccanti di frutti d’ogni specie.<br/> Siano a migliaia le nostre greggi,<br/> a miriadi nelle nostre campagne;
<p>14  siano carichi i nostri buoi.<br/> Nessuna breccia nessuna fuga,<br/> nessun gemito nelle nostre piazze.
<p>15  Beato il popolo che possiede questi beni:<br/> beato il popolo che ha il Signore come Dio.
<h4>145</h4>
<p>1  <i>Lode. Di Davide.</i> O Dio mio re voglio esaltarti<br/> e benedire il tuo nome in eterno e per sempre.
<p>2  Ti voglio benedire ogni giorno,<br/> lodare il tuo nome in eterno e per sempre.
<p>3  Grande è il Signore e degno di ogni lode;<br/> senza fine è la sua grandezza.
<p>4  Una generazione narra all’altra le tue opere,<br/> annuncia le tue imprese.
<p>5  Il glorioso splendore della tua maestà<br/> e le tue meraviglie voglio meditare.
<p>6  Parlino della tua terribile potenza:<br/> anch’io voglio raccontare la tua grandezza.
<p>7  Diffondano il ricordo della tua bontà immensa,<br/> acclamino la tua giustizia.
<p>8  Misericordioso e pietoso è il Signore,<br/> lento all’ira e grande nell’amore.
<p>9  Buono è il Signore verso tutti,<br/> la sua tenerezza si espande su tutte le creature.
<p>10  Ti lodino Signore tutte le tue opere<br/> e ti benedicano i tuoi fedeli.
<p>11  Dicano la gloria del tuo regno<br/> e parlino della tua potenza,
<p>12  per far conoscere agli uomini le tue imprese<br/> e la splendida gloria del tuo regno.
<p>13  Il tuo regno è un regno eterno,<br/> il tuo dominio si estende per tutte le generazioni. Fedele è il Signore in tutte le sue parole<br/> e buono in tutte le sue opere.
<p>14  Il Signore sostiene quelli che vacillano<br/> e rialza chiunque è caduto.
<p>15  Gli occhi di tutti a te sono rivolti in attesa<br/> e tu dai loro il cibo a tempo opportuno.
<p>16  Tu apri la tua mano<br/> e sazi il desiderio di ogni vivente.
<p>17  Giusto è il Signore in tutte le sue vie<br/> e buono in tutte le sue opere.
<p>18  Il Signore è vicino a chiunque lo invoca,<br/> a quanti lo invocano con sincerità.
<p>19  Appaga il desiderio di quelli che lo temono,<br/> ascolta il loro grido e li salva.
<p>20  Il Signore custodisce tutti quelli che lo amano,<br/> ma distrugge tutti i malvagi.
<p>21  Canti la mia bocca la lode del Signore<br/> e benedica ogni vivente il suo santo nome,<br/> in eterno e per sempre.
<h4>146</h4>
<p>1  Alleluia.<br/> Loda il Signore anima mia:
<p>2  loderò il Signore finché ho vita,<br/> canterò inni al mio Dio finché esisto.
<p>3  Non confidate nei potenti,<br/> in un uomo che non può salvare.
<p>4  Esala lo spirito e ritorna alla terra:<br/> in quel giorno svaniscono tutti i suoi disegni.
<p>5  Beato chi ha per aiuto il Dio di Giacobbe:<br/> la sua speranza è nel Signore suo Dio,
<p>6  che ha fatto il cielo e la terra,<br/> il mare e quanto contiene,<br/> che rimane fedele per sempre,
<p>7  rende giustizia agli oppressi,<br/> dà il pane agli affamati.<br/> Il Signore libera i prigionieri,
<p>8  il Signore ridona la vista ai ciechi,<br/> il Signore rialza chi è caduto,<br/> il Signore ama i giusti,
<p>9  il Signore protegge i forestieri,<br/> egli sostiene l’orfano e la vedova,<br/> ma sconvolge le vie dei malvagi.
<p>10  Il Signore regna per sempre,<br/> il tuo Dio o Sion di generazione in generazione.<br/> Alleluia.
<h4>147</h4>
<p>1  Alleluia.<br/> è bello cantare inni al nostro Dio,<br/> è dolce innalzare la lode.
<p>2  Il Signore ricostruisce Gerusalemme,<br/> raduna i dispersi d’Israele;
<p>3  risana i cuori affranti<br/> e fascia le loro ferite.
<p>4  Egli conta il numero delle stelle<br/> e chiama ciascuna per nome.
<p>5  Grande è il Signore nostro,<br/> grande nella sua potenza;<br/> la sua sapienza non si può calcolare.
<p>6  Il Signore sostiene i poveri,<br/> ma abbassa fino a terra i malvagi.
<p>7  Intonate al Signore un canto di grazie,<br/> sulla cetra cantate inni al nostro Dio.
<p>8  Egli copre il cielo di nubi,<br/> prepara la pioggia per la terra,<br/> fa germogliare l’erba sui monti,
<p>9  provvede il cibo al bestiame,<br/> ai piccoli del corvo che gridano.
<p>10  Non apprezza il vigore del cavallo,<br/> non gradisce la corsa dell’uomo.
<p>11  Al Signore è gradito chi lo teme,<br/> chi spera nel suo amore.
<p>12 (147:1) Celebra il Signore Gerusalemme,<br/> loda il tuo Dio Sion,
<p>13 (147:2) perché ha rinforzato le sbarre delle tue porte,<br/> in mezzo a te ha benedetto i tuoi figli.
<p>14 (147:3) Egli mette pace nei tuoi confini<br/> e ti sazia con fiore di frumento.
<p>15 (147:4) Manda sulla terra il suo messaggio:<br/> la sua parola corre veloce.
<p>16 (147:5) Fa scendere la neve come lana,<br/> come polvere sparge la brina,
<p>17 (147:6) getta come briciole la grandine:<br/> di fronte al suo gelo chi resiste?
<p>18 (147:7) Manda la sua parola ed ecco le scioglie,<br/> fa soffiare il suo vento e scorrono le acque.
<p>19 (147:8) Annuncia a Giacobbe la sua parola,<br/> i suoi decreti e i suoi giudizi a Israele.
<p>20 (147:9) Così non ha fatto con nessun’altra nazione,<br/> non ha fatto conoscere loro i suoi giudizi.<br/> Alleluia.
<h4>148</h4>
<p>1  Alleluia.<br/> Lodate il Signore dai cieli,<br/> lodatelo nell’alto dei cieli.
<p>2  Lodatelo voi tutti suoi angeli,<br/> lodatelo voi tutte sue schiere.
<p>3  Lodatelo sole e luna,<br/> lodatelo voi tutte fulgide stelle.
<p>4  Lodatelo cieli dei cieli,<br/> voi acque al di sopra dei cieli.
<p>5  Lodino il nome del Signore,<br/> perché al suo comando sono stati creati.
<p>6  Li ha resi stabili nei secoli per sempre;<br/> ha fissato un decreto che non passerà.
<p>7  Lodate il Signore dalla terra,<br/> mostri marini e voi tutti abissi,
<p>8  fuoco e grandine neve e nebbia,<br/> vento di bufera che esegue la sua parola,
<p>9  monti e voi tutte colline,<br/> alberi da frutto e voi tutti cedri,
<p>10  voi bestie e animali domestici,<br/> rettili e uccelli alati.
<p>11  I re della terra e i popoli tutti,<br/> i governanti e i giudici della terra,
<p>12  i giovani e le ragazze,<br/> i vecchi insieme ai bambini
<p>13  lodino il nome del Signore,<br/> perché solo il suo nome è sublime:<br/> la sua maestà sovrasta la terra e i cieli.
<p>14  Ha accresciuto la potenza del suo popolo.<br/> Egli è la lode per tutti i suoi fedeli,<br/> per i figli d’Israele popolo a lui vicino.<br/> Alleluia.
<h4>149</h4>
<p>1  Alleluia.<br/> Cantate al Signore un canto nuovo;<br/> la sua lode nell’assemblea dei fedeli.
<p>2  Gioisca Israele nel suo creatore,<br/> esultino nel loro re i figli di Sion.
<p>3  Lodino il suo nome con danze,<br/> con tamburelli e cetre gli cantino inni.
<p>4  Il Signore ama il suo popolo,<br/> incorona i poveri di vittoria.
<p>5  Esultino i fedeli nella gloria,<br/> facciano festa sui loro giacigli.
<p>6  Le lodi di Dio sulla loro bocca<br/> e la spada a due tagli nelle loro mani,
<p>7  per compiere la vendetta fra le nazioni<br/> e punire i popoli,
<p>8  per stringere in catene i loro sovrani,<br/> i loro nobili in ceppi di ferro,
<p>9  per eseguire su di loro la sentenza già scritta.<br/> Questo è un onore per tutti i suoi fedeli.<br/> Alleluia.
<h4>150</h4>
<p>1  Alleluia.<br/> Lodate Dio nel suo santuario,<br/> lodatelo nel suo maestoso firmamento.
<p>2  Lodatelo per le sue imprese,<br/> lodatelo per la sua immensa grandezza.
<p>3  Lodatelo con il suono del corno,<br/> lodatelo con l’arpa e la cetra.
<p>4  Lodatelo con tamburelli e danze,<br/> lodatelo sulle corde e con i flauti.
<p>5  Lodatelo con cimbali sonori,<br/> lodatelo con cimbali squillanti.
<p>6  Ogni vivente dia lode al Signore.<br/> Alleluia.
