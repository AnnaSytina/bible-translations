<h4>1</h4>
<p>1 Viveva nella terra di Us un uomo chiamato Giobbe integro e retto timorato di Dio e lontano dal male.
<p>2 Gli erano nati sette figli e tre figlie;
<p>3 possedeva settemila pecore e tremila cammelli cinquecento paia di buoi e cinquecento asine e una servitù molto numerosa. Quest’uomo era il più grande fra tutti i figli d’oriente.
<p>4 I suoi figli solevano andare a fare banchetti in casa di uno di loro ciascuno nel suo giorno e mandavano a invitare le loro tre sorelle per mangiare e bere insieme.
<p>5 Quando avevano compiuto il turno dei giorni del banchetto Giobbe li mandava a chiamare per purificarli; si alzava di buon mattino e offriva olocausti per ognuno di loro. Giobbe infatti pensava: «Forse i miei figli hanno peccato e hanno maledetto Dio nel loro cuore». Così era solito fare Giobbe ogni volta.
<p>6 Ora un giorno i figli di Dio andarono a presentarsi al Signore e anche Satana andò in mezzo a loro.
<p>7 Il Signore chiese a Satana: «Da dove vieni?». Satana rispose al Signore: «Dalla terra che ho percorso in lungo e in largo».
<p>8 Il Signore disse a Satana: «Hai posto attenzione al mio servo Giobbe? Nessuno è come lui sulla terra: uomo integro e retto timorato di Dio e lontano dal male».
<p>9 Satana rispose al Signore: «Forse che Giobbe teme Dio per nulla?
<p>10 Non sei forse tu che hai messo una siepe intorno a lui e alla sua casa e a tutto quello che è suo? Tu hai benedetto il lavoro delle sue mani e i suoi possedimenti si espandono sulla terra.
<p>11 Ma stendi un poco la mano e tocca quanto ha e vedrai come ti maledirà apertamente!».
<p>12 Il Signore disse a Satana: «Ecco quanto possiede è in tuo potere ma non stendere la mano su di lui». Satana si ritirò dalla presenza del Signore.
<p>13 Un giorno accadde che mentre i suoi figli e le sue figlie stavano mangiando e bevendo vino in casa del fratello maggiore
<p>14 un messaggero venne da Giobbe e gli disse: «I buoi stavano arando e le asine pascolando vicino ad essi.
<p>15 I Sabei hanno fatto irruzione li hanno portati via e hanno passato a fil di spada i guardiani. Sono scampato soltanto io per raccontartelo».
<p>16 Mentre egli ancora parlava entrò un altro e disse: «Un fuoco divino è caduto dal cielo: si è appiccato alle pecore e ai guardiani e li ha divorati. Sono scampato soltanto io per raccontartelo».
<p>17 Mentre egli ancora parlava entrò un altro e disse: «I Caldei hanno formato tre bande: sono piombati sopra i cammelli e li hanno portati via e hanno passato a fil di spada i guardiani. Sono scampato soltanto io per raccontartelo».
<p>18 Mentre egli ancora parlava entrò un altro e disse: «I tuoi figli e le tue figlie stavano mangiando e bevendo vino in casa del loro fratello maggiore
<p>19 quand’ecco un vento impetuoso si è scatenato da oltre il deserto: ha investito i quattro lati della casa che è rovinata sui giovani e sono morti. Sono scampato soltanto io per raccontartelo».
<p>20 Allora Giobbe si alzò e si stracciò il mantello; si rase il capo cadde a terra si prostrò
<p>21 e disse:<br/> «Nudo uscii dal grembo di mia madre,<br/> e nudo vi ritornerò.<br/> Il Signore ha dato il Signore ha tolto,<br/> sia benedetto il nome del Signore!».
<p>22 In tutto questo Giobbe non peccò e non attribuì a Dio nulla di ingiusto.
<h4>2</h4>
<p>1 Accadde un giorno che i figli di Dio andarono a presentarsi al Signore e anche Satana andò in mezzo a loro a presentarsi al Signore.
<p>2 Il Signore chiese a Satana: «Da dove vieni?». Satana rispose al Signore: «Dalla terra che ho percorso in lungo e in largo».
<p>3 Il Signore disse a Satana: «Hai posto attenzione al mio servo Giobbe? Nessuno è come lui sulla terra: uomo integro e retto timorato di Dio e lontano dal male. Egli è ancora saldo nella sua integrità tu mi hai spinto contro di lui per rovinarlo senza ragione».
<p>4 Satana rispose al Signore: «Pelle per pelle; tutto quello che possiede l’uomo è pronto a darlo per la sua vita.
<p>5 Ma stendi un poco la mano e colpiscilo nelle ossa e nella carne e vedrai come ti maledirà apertamente!».
<p>6 Il Signore disse a Satana: «Eccolo nelle tue mani! Soltanto risparmia la sua vita».
<p>7 Satana si ritirò dalla presenza del Signore e colpì Giobbe con una piaga maligna dalla pianta dei piedi alla cima del capo.
<p>8 Giobbe prese un coccio per grattarsi e stava seduto in mezzo alla cenere.
<p>9 Allora sua moglie disse: «Rimani ancora saldo nella tua integrità? Maledici Dio e muori!».
<p>10 Ma egli le rispose: «Tu parli come parlerebbe una stolta! Se da Dio accettiamo il bene perché non dovremmo accettare il male?».<br/> In tutto questo Giobbe non peccò con le sue labbra.
<p>11 Tre amici di Giobbe vennero a sapere di tutte le disgrazie che si erano abbattute su di lui. Partirono ciascuno dalla sua contrada Elifaz di Teman Bildad di Suach e Sofar di Naamà e si accordarono per andare a condividere il suo dolore e a consolarlo.
<p>12 Alzarono gli occhi da lontano ma non lo riconobbero. Levarono la loro voce e si misero a piangere. Ognuno si stracciò il mantello e lanciò polvere verso il cielo sul proprio capo.
<p>13 Poi sedettero accanto a lui in terra per sette giorni e sette notti. Nessuno gli rivolgeva una parola perché vedevano che molto grande era il suo dolore.
<h4>3</h4>
<p>1 Allora Giobbe aprì la bocca e maledisse il suo giorno.
<p>2 Prese a dire:
<p>3 «Perisca il giorno in cui nacqui<br/> e la notte in cui si disse: “è stato concepito un maschio!”.
<p>4 Quel giorno divenga tenebra,<br/> non se ne curi Dio dall’alto,<br/> né brilli mai su di esso la luce.
<p>5 Lo rivendichino la tenebra e l’ombra della morte,<br/> gli si stenda sopra una nube<br/> e lo renda spaventoso l’oscurarsi del giorno!
<p>6 Quella notte se la prenda il buio,<br/> non si aggiunga ai giorni dell’anno,<br/> non entri nel conto dei mesi.
<p>7 Ecco quella notte sia sterile,<br/> e non entri giubilo in essa.
<p>8 La maledicano quelli che imprecano il giorno,<br/> che sono pronti a evocare Leviatàn.
<p>9 Si oscurino le stelle della sua alba,<br/> aspetti la luce e non venga<br/> né veda le palpebre dell’aurora,
<p>10 poiché non mi chiuse il varco del grembo materno,<br/> e non nascose l’affanno agli occhi miei!
<p>11 Perché non sono morto fin dal seno di mia madre<br/> e non spirai appena uscito dal grembo?
<p>12 Perché due ginocchia mi hanno accolto,<br/> e due mammelle mi allattarono?
<p>13 Così ora giacerei e avrei pace,<br/> dormirei e troverei riposo
<p>14 con i re e i governanti della terra,<br/> che ricostruiscono per sé le rovine,
<p>15 e con i prìncipi che posseggono oro<br/> e riempiono le case d’argento.
<p>16 Oppure come aborto nascosto più non sarei,<br/> o come i bambini che non hanno visto la luce.
<p>17 Là i malvagi cessano di agitarsi,<br/> e chi è sfinito trova riposo.
<p>18 Anche i prigionieri hanno pace,<br/> non odono più la voce dell’aguzzino.
<p>19 Il piccolo e il grande là sono uguali,<br/> e lo schiavo è libero dai suoi padroni.
<p>20 Perché dare la luce a un infelice<br/> e la vita a chi ha amarezza nel cuore,
<p>21 a quelli che aspettano la morte e non viene,<br/> che la cercano più di un tesoro,
<p>22 che godono fino a esultare<br/> e gioiscono quando trovano una tomba,
<p>23 a un uomo la cui via è nascosta<br/> e che Dio ha sbarrato da ogni parte?
<p>24 Perché al posto del pane viene la mia sofferenza<br/> e si riversa come acqua il mio grido,
<p>25 perché ciò che temevo mi è sopraggiunto,<br/> quello che mi spaventava è venuto su di me.
<p>26 Non ho tranquillità non ho requie,<br/> non ho riposo ed è venuto il tormento!».
<h4>4</h4>
<p>1 Elifaz di Teman prese a dire:
<p>2 «Se uno tenta di parlare ti sarà gravoso?<br/> Ma chi può trattenere le parole?
<p>3 Ecco sei stato maestro di molti<br/> e a mani stanche hai ridato vigore;
<p>4 le tue parole hanno sorretto chi vacillava<br/> e le ginocchia che si piegavano hai rafforzato.
<p>5 Ma ora che questo accade a te ti è gravoso;<br/> capita a te e ne sei sconvolto.
<p>6 La tua pietà non era forse la tua fiducia,<br/> e la tua condotta integra la tua speranza?
<p>7 Ricordalo: quale innocente è mai perito<br/> e quando mai uomini retti furono distrutti?
<p>8 Per quanto io ho visto chi ara iniquità<br/> e semina affanni li raccoglie.
<p>9 A un soffio di Dio periscono<br/> e dallo sfogo della sua ira sono annientati.
<p>10 Ruggisce il leone urla la belva,<br/> e i denti dei leoncelli si frantumano;
<p>11 il leone perisce per mancanza di preda,<br/> e i figli della leonessa si disperdono.
<p>12 A me fu recata furtiva una parola<br/> e il mio orecchio ne percepì il lieve sussurro.
<p>13 Negli incubi delle visioni notturne,<br/> quando il torpore grava sugli uomini,
<p>14 terrore mi prese e spavento,<br/> che tutte le ossa mi fece tremare;
<p>15 un vento mi passò sulla faccia,<br/> sulla pelle mi si drizzarono i peli.
<p>16 Stava là uno ma non ne riconobbi l'aspetto,<br/> una figura era davanti ai miei occhi.<br/> Poi udii una voce sommessa:
<p>17 “Può l’uomo essere più retto di Dio,<br/> o il mortale più puro del suo creatore?
<p>18 Ecco dei suoi servi egli non si fida<br/> e nei suoi angeli trova difetti,
<p>19 quanto più in coloro che abitano case di fango,<br/> che nella polvere hanno il loro fondamento!<br/> Come tarlo sono schiacciati,
<p>20 sono annientati fra il mattino e la sera,<br/> senza che nessuno ci badi periscono per sempre.
<p>21 Non viene forse strappata la corda della loro tenda,<br/> sicché essi muoiono ma senza sapienza?”.
<h4>5</h4>
<p>1 Grida pure! Ti risponderà forse qualcuno?<br/> E a chi fra i santi ti rivolgerai?
<p>2 Poiché la collera uccide lo stolto<br/> e l’invidia fa morire lo sciocco.
<p>3 Ho visto lo stolto mettere radici<br/> e subito ho dichiarato maledetta la sua dimora.
<p>4 I suoi figli non sono mai al sicuro,<br/> e in tribunale sono oppressi senza difensore;
<p>5 l’affamato ne divora la messe,<br/> anche se ridotta a spine la porterà via<br/> e gente assetata agognerà le sue sostanze.
<p>6 Non esce certo dal suolo la sventura<br/> né germoglia dalla terra il dolore,
<p>7 ma è l’uomo che genera pene,<br/> come le scintille volano in alto.
<p>8 Io invece mi rivolgerei a Dio<br/> e a Dio esporrei la mia causa:
<p>9 a lui che fa cose tanto grandi da non potersi indagare,<br/> meraviglie da non potersi contare,
<p>10 che dà la pioggia alla terra<br/> e manda l’acqua sulle campagne.
<p>11 Egli esalta gli umili<br/> e solleva a prosperità gli afflitti;
<p>12 è lui che rende vani i pensieri degli scaltri,<br/> perché le loro mani non abbiano successo.
<p>13 Egli sorprende i saccenti nella loro astuzia<br/> e fa crollare il progetto degli scaltri.
<p>14 Di giorno incappano nel buio,<br/> in pieno sole brancolano come di notte.
<p>15 Egli invece salva il povero dalla spada della loro bocca<br/> e dalla mano del violento.
<p>16 C’è speranza per il misero,<br/> ma chi fa l’ingiustizia deve chiudere la bocca.
<p>17 Perciò beato l’uomo che è corretto da Dio:<br/> non sdegnare la correzione dell’Onnipotente,
<p>18 perché egli ferisce e fascia la piaga,<br/> colpisce e la sua mano risana.
<p>19 Da sei tribolazioni ti libererà<br/> e alla settima il male non ti toccherà
<p>20 nella carestia ti libererà dalla morte<br/> e in guerra dal colpo della spada,
<p>21 sarai al riparo dal flagello della lingua,<br/> né temerai quando giunge la rovina.
<p>22 Della rovina e della fame riderai<br/> né temerai le bestie selvatiche;
<p>23 con le pietre del campo avrai un patto<br/> e le bestie selvatiche saranno in pace con te.
<p>24 Vedrai che sarà prospera la tua tenda,<br/> visiterai la tua proprietà e non sarai deluso.
<p>25 Vedrai che sarà numerosa la tua prole,<br/> i tuoi rampolli come l’erba dei prati.
<p>26 Te ne andrai alla tomba in piena maturità,<br/> come un covone raccolto a suo tempo.
<p>27 Ecco questo l’abbiamo studiato a fondo ed è vero.<br/> Ascoltalo e imparalo per il tuo bene».
<h4>6</h4>
<p>1 Giobbe prese a dire:
<p>2 «Se ben si pesasse la mia angoscia<br/> e sulla stessa bilancia si ponesse la mia sventura,
<p>3 certo sarebbe più pesante della sabbia del mare!<br/> Per questo le mie parole sono così avventate,
<p>4 perché le saette dell’Onnipotente mi stanno infitte,<br/> sicché il mio spirito ne beve il veleno<br/> e i terrori di Dio mi si schierano contro!
<p>5 Raglia forse l’asino selvatico con l’erba davanti<br/> o muggisce il bue sopra il suo foraggio?
<p>6 Si mangia forse un cibo insipido senza sale?<br/> O che gusto c’è nel succo di malva?
<p>7 Ciò che io ricusavo di toccare<br/> ora è il mio cibo nauseante!
<p>8 Oh mi accadesse quello che invoco<br/> e Dio mi concedesse quello che spero!
<p>9 Volesse Dio schiacciarmi,<br/> stendere la mano e sopprimermi!
<p>10 Questo sarebbe il mio conforto,<br/> e io gioirei pur nell’angoscia senza pietà,<br/> perché non ho rinnegato i decreti del Santo.
<p>11 Qual è la mia forza perché io possa aspettare,<br/> o qual è la mia fine perché io debba pazientare?
<p>12 La mia forza è forse quella dei macigni?<br/> E la mia carne è forse di bronzo?
<p>13 Nulla c’è in me che mi sia di aiuto?<br/> Ogni successo mi è precluso?
<p>14 A chi è sfinito dal dolore è dovuto l’affetto degli amici,<br/> anche se ha abbandonato il timore di Dio.
<p>15 I miei fratelli sono incostanti come un torrente,<br/> come l’alveo dei torrenti che scompaiono:
<p>16 sono torbidi per il disgelo,<br/> si gonfiano allo sciogliersi della neve,
<p>17 ma al tempo della siccità svaniscono<br/> e all’arsura scompaiono dai loro letti.
<p>18 Le carovane deviano dalle loro piste,<br/> avanzano nel deserto e vi si perdono;
<p>19 le carovane di Tema li cercano con lo sguardo,<br/> i viandanti di Saba sperano in essi:
<p>20 ma rimangono delusi d’aver sperato,<br/> giunti fin là ne restano confusi.
<p>21 Così ora voi non valete niente:<br/> vedete una cosa che fa paura e vi spaventate.
<p>22 Vi ho detto forse: “Datemi qualcosa”,<br/> o “Con i vostri beni pagate il mio riscatto”,
<p>23 o “Liberatemi dalle mani di un nemico”,<br/> o “Salvatemi dalle mani dei violenti”?
<p>24 Istruitemi e allora io tacerò,<br/> fatemi capire in che cosa ho sbagliato.
<p>25 Che hanno di offensivo le mie sincere parole<br/> e che cosa dimostrano le vostre accuse?
<p>26 Voi pretendete di confutare le mie ragioni,<br/> e buttate al vento i detti di un disperato.
<p>27 Persino su un orfano gettereste la sorte<br/> e fareste affari a spese di un vostro amico.
<p>28 Ma ora degnatevi di volgervi verso di me:<br/> davanti a voi non mentirò.
<p>29 Su ricredetevi: non siate ingiusti!<br/> Ricredetevi: io sono nel giusto!
<p>30 C’è forse iniquità sulla mia lingua<br/> o il mio palato non sa distinguere il male?
<h4>7</h4>
<p>1 L’uomo non compie forse un duro servizio sulla terra<br/> e i suoi giorni non sono come quelli d’un mercenario?
<p>2 Come lo schiavo sospira l’ombra<br/> e come il mercenario aspetta il suo salario,
<p>3 così a me sono toccati mesi d’illusione<br/> e notti di affanno mi sono state assegnate.
<p>4 Se mi corico dico: “Quando mi alzerò?”.<br/> La notte si fa lunga e sono stanco di rigirarmi fino all’alba.
<p>5 Ricoperta di vermi e di croste polverose è la mia carne,<br/> raggrinzita è la mia pelle e si dissolve.
<p>6 I miei giorni scorrono più veloci d’una spola,<br/> svaniscono senza un filo di speranza.
<p>7 Ricòrdati che un soffio è la mia vita:<br/> il mio occhio non rivedrà più il bene.
<p>8 Non mi scorgerà più l’occhio di chi mi vede:<br/> i tuoi occhi mi cercheranno ma io più non sarò.
<p>9 Una nube svanisce e se ne va,<br/> così chi scende al regno dei morti più non risale;
<p>10 non tornerà più nella sua casa,<br/> né più lo riconoscerà la sua dimora.
<p>11 Ma io non terrò chiusa la mia bocca,<br/> parlerò nell’angoscia del mio spirito,<br/> mi lamenterò nell’amarezza del mio cuore!
<p>12 Sono io forse il mare oppure un mostro marino,<br/> perché tu metta sopra di me una guardia?
<p>13 Quando io dico: “Il mio giaciglio mi darà sollievo,<br/> il mio letto allevierà il mio lamento”,
<p>14 tu allora mi spaventi con sogni<br/> e con fantasmi tu mi atterrisci.
<p>15 Preferirei morire soffocato,<br/> la morte piuttosto che vivere in queste mie ossa.
<p>16 Mi sto consumando non vivrò più a lungo.<br/> Lasciami perché un soffio sono i miei giorni.
<p>17 Che cosa è l’uomo perché tu lo consideri grande<br/> e a lui rivolga la tua attenzione
<p>18 e lo scruti ogni mattina<br/> e ad ogni istante lo metta alla prova?
<p>19 Fino a quando da me non toglierai lo sguardo<br/> e non mi lascerai inghiottire la saliva?
<p>20 Se ho peccato che cosa ho fatto a te,<br/> o custode dell’uomo?<br/> Perché mi hai preso a bersaglio<br/> e sono diventato un peso per me?
<p>21 Perché non cancelli il mio peccato<br/> e non dimentichi la mia colpa?<br/> Ben presto giacerò nella polvere<br/> e se mi cercherai io non ci sarò!».
<h4>8</h4>
<p>1 Bildad di Suach prese a dire:
<p>2 «Fino a quando dirai queste cose<br/> e vento impetuoso saranno le parole della tua bocca?
<p>3 Può forse Dio sovvertire il diritto<br/> o l’Onnipotente sovvertire la giustizia?
<p>4 Se i tuoi figli hanno peccato contro di lui,<br/> li ha abbandonati in balìa delle loro colpe.
<p>5 Se tu cercherai Dio<br/> e implorerai l’Onnipotente,
<p>6 se puro e integro tu sarai,<br/> allora egli veglierà su di te<br/> e renderà prospera la dimora della tua giustizia;
<p>7 anzi piccola cosa sarà la tua condizione di prima<br/> e quella futura sarà molto più grande.
<p>8 Chiedilo infatti alle generazioni passate,<br/> considera l’esperienza dei loro padri,
<p>9 perché noi siamo di ieri e nulla sappiamo,<br/> un’ombra sono i nostri giorni sulla terra.
<p>10 Non ti istruiranno e non ti parleranno<br/> traendo dal cuore le loro parole?
<p>11 Cresce forse il papiro fuori della palude<br/> e si sviluppa forse il giunco senz’acqua?
<p>12 Ancora verde non buono per tagliarlo,<br/> inaridirebbe prima di ogni altra erba.
<p>13 Tale è la sorte di chi dimentica Dio,<br/> così svanisce la speranza dell’empio;
<p>14 la sua fiducia è come un filo<br/> e una tela di ragno è la sua sicurezza:
<p>15 se si appoggia alla sua casa essa non resiste,<br/> se vi si aggrappa essa non regge.
<p>16 Rigoglioso si mostra in faccia al sole<br/> e sopra il giardino si spandono i suoi rami,
<p>17 sul terreno sassoso s’intrecciano le sue radici<br/> e tra le pietre si abbarbica.
<p>18 Ma se lo si strappa dal suo luogo,<br/> questo lo rinnega: “Non ti ho mai visto!”.
<p>19 Ecco la gioia del suo destino<br/> e dalla terra altri rispuntano.
<p>20 Dunque Dio non rigetta l’uomo integro<br/> e non sostiene la mano dei malfattori.
<p>21 Colmerà di nuovo la tua bocca di sorriso<br/> e le tue labbra di gioia.
<p>22 I tuoi nemici saranno coperti di vergogna,<br/> la tenda degli empi più non sarà».
<h4>9</h4>
<p>1 Giobbe prese a dire:
<p>2 «In verità io so che è così:<br/> e come può un uomo aver ragione dinanzi a Dio?
<p>3 Se uno volesse disputare con lui,<br/> non sarebbe in grado di rispondere una volta su mille.
<p>4 Egli è saggio di mente potente di forza:<br/> chi si è opposto a lui ed è rimasto salvo?
<p>5 Egli sposta le montagne ed esse non lo sanno,<br/> nella sua ira egli le sconvolge.
<p>6 Scuote la terra dal suo posto<br/> e le sue colonne tremano.
<p>7 Comanda al sole ed esso non sorge<br/> e mette sotto sigillo le stelle.
<p>8 Lui solo dispiega i cieli<br/> e cammina sulle onde del mare.
<p>9 Crea l’Orsa e l’Orione,<br/> le Plèiadi e le costellazioni del cielo australe.
<p>10 Fa cose tanto grandi che non si possono indagare,<br/> meraviglie che non si possono contare.
<p>11 Se mi passa vicino e non lo vedo,<br/> se ne va e di lui non mi accorgo.
<p>12 Se rapisce qualcosa chi lo può impedire?<br/> Chi gli può dire: “Cosa fai?”.
<p>13 Dio non ritira la sua collera:<br/> sotto di lui sono fiaccati i sostenitori di Raab.
<p>14 Tanto meno potrei rispondergli io,<br/> scegliendo le parole da dirgli;
<p>15 io anche se avessi ragione non potrei rispondergli,<br/> al mio giudice dovrei domandare pietà.
<p>16 Se lo chiamassi e mi rispondesse,<br/> non credo che darebbe ascolto alla mia voce.
<p>17 Egli con una tempesta mi schiaccia,<br/> moltiplica le mie piaghe senza ragione,
<p>18 non mi lascia riprendere il fiato,<br/> anzi mi sazia di amarezze.
<p>19 Se si tratta di forza è lui il potente;<br/> se di giustizia chi potrà citarlo in giudizio?
<p>20 Se avessi ragione la mia bocca mi condannerebbe;<br/> se fossi innocente egli mi dichiarerebbe colpevole.
<p>21 Benché innocente non mi curo di me stesso,<br/> detesto la mia vita!
<p>22 Per questo io dico che è la stessa cosa:<br/> egli fa perire l’innocente e il reo!
<p>23 Se un flagello uccide all’improvviso,<br/> della sciagura degli innocenti egli ride.
<p>24 La terra è lasciata in balìa del malfattore:<br/> egli vela il volto dei giudici;<br/> chi se non lui può fare questo?
<p>25 I miei giorni passano più veloci d’un corriere,<br/> fuggono senza godere alcun bene,
<p>26 volano come barche di papiro,<br/> come aquila che piomba sulla preda.
<p>27 Se dico: “Voglio dimenticare il mio gemito,<br/> cambiare il mio volto e rasserenarmi”,
<p>28 mi spavento per tutti i miei dolori;<br/> so bene che non mi dichiarerai innocente.
<p>29 Se sono colpevole,<br/> perché affaticarmi invano?
<p>30 Anche se mi lavassi con la neve<br/> e pulissi con la soda le mie mani,
<p>31 allora tu mi tufferesti in un pantano<br/> e in orrore mi avrebbero le mie vesti.
<p>32 Poiché non è uomo come me al quale io possa replicare:<br/> “Presentiamoci alla pari in giudizio”.
<p>33 Non c’è fra noi due un arbitro<br/> che ponga la mano su di noi.
<p>34 Allontani da me la sua verga,<br/> che non mi spaventi il suo terrore:
<p>35 allora parlerei senza aver paura di lui;<br/> poiché così non è mi ritrovo con me solo.
<h4>10</h4>
<p>1 Io sono stanco della mia vita!<br/> Darò libero sfogo al mio lamento,<br/> parlerò nell’amarezza del mio cuore.
<p>2 Dirò a Dio: “Non condannarmi!<br/> Fammi sapere di che cosa mi accusi.
<p>3 è forse bene per te opprimermi,<br/> disprezzare l’opera delle tue mani<br/> e favorire i progetti dei malvagi?
<p>4 Hai tu forse occhi di carne<br/> o anche tu vedi come vede l’uomo?
<p>5 Sono forse i tuoi giorni come quelli di un uomo,<br/> i tuoi anni come quelli di un mortale,
<p>6 perché tu debba scrutare la mia colpa<br/> ed esaminare il mio peccato,
<p>7 pur sapendo che io non sono colpevole<br/> e che nessuno mi può liberare dalla tua mano?
<p>8 Le tue mani mi hanno plasmato e mi hanno fatto<br/> integro in ogni parte: e ora vorresti distruggermi?
<p>9 Ricòrdati che come argilla mi hai plasmato;<br/> alla polvere vorresti farmi tornare?
<p>10 Non mi hai colato come latte<br/> e fatto cagliare come formaggio?
<p>11 Di pelle e di carne mi hai rivestito,<br/> di ossa e di nervi mi hai intessuto.
<p>12 Vita e benevolenza tu mi hai concesso<br/> e la tua premura ha custodito il mio spirito.
<p>13 Eppure questo nascondevi nel cuore,<br/> so che questo era nei tuoi disegni!
<p>14 Se pecco tu mi sorvegli<br/> e non mi lasci impunito per la mia colpa.
<p>15 Se sono colpevole guai a me!<br/> Ma anche se sono giusto non oso sollevare il capo,<br/> sazio d’ignominia come sono ed ebbro di miseria.
<p>16 Se lo sollevo tu come un leone mi dai la caccia<br/> e torni a compiere le tue prodezze contro di me,
<p>17 rinnovi contro di me i tuoi testimoni,<br/> contro di me aumenti la tua ira<br/> e truppe sempre nuove mi stanno addosso.
<p>18 Perché tu mi hai tratto dal seno materno?<br/> Sarei morto e nessun occhio mi avrebbe mai visto!
<p>19 Sarei come uno che non è mai esistito;<br/> dal ventre sarei stato portato alla tomba!
<p>20 Non sono poca cosa i miei giorni?<br/> Lasciami che io possa respirare un poco
<p>21 prima che me ne vada senza ritorno,<br/> verso la terra delle tenebre e dell’ombra di morte,
<p>22 terra di oscurità e di disordine,<br/> dove la luce è come le tenebre”».
<h4>11</h4>
<p>1 Sofar di Naamà prese a dire:
<p>2 «A tante parole non si dovrà forse dare risposta?<br/> O il loquace dovrà avere ragione?
<p>3 I tuoi sproloqui faranno tacere la gente?<br/> Ti farai beffe senza che alcuno ti svergogni?
<p>4 Tu dici: “Pura è la mia condotta,<br/> io sono irreprensibile agli occhi tuoi”.
<p>5 Tuttavia volesse Dio parlare<br/> e aprire le labbra contro di te,
<p>6 per manifestarti i segreti della sapienza,<br/> che sono così difficili all’intelletto,<br/> allora sapresti che Dio ti condona parte della tua colpa.
<p>7 Credi tu di poter scrutare l’intimo di Dio<br/> o penetrare la perfezione dell’Onnipotente?
<p>8 è più alta del cielo: che cosa puoi fare?<br/> è più profonda del regno dei morti: che cosa ne sai?
<p>9 Più lunga della terra ne è la dimensione,<br/> più vasta del mare.
<p>10 Se egli assale e imprigiona<br/> e chiama in giudizio chi glielo può impedire?
<p>11 Egli conosce gli uomini fallaci;<br/> quando scorge l’iniquità non dovrebbe tenerne conto?
<p>12 L’uomo stolto diventerà giudizioso?<br/> E un puledro di asino selvatico sarà generato uomo?
<p>13 Ora se tu a Dio dirigerai il cuore<br/> e tenderai a lui le tue palme,
<p>14 se allontanerai l’iniquità che è nella tua mano<br/> e non farai abitare l’ingiustizia nelle tue tende,
<p>15 allora potrai alzare il capo senza macchia,<br/> sarai saldo e non avrai timori,
<p>16 perché dimenticherai l’affanno<br/> e te ne ricorderai come di acqua passata.
<p>17 Più del sole meridiano splenderà la tua vita,<br/> l’oscurità sarà per te come l’aurora.
<p>18 Avrai fiducia perché c’è speranza<br/> e guardandoti attorno riposerai tranquillo.
<p>19 Ti coricherai e nessuno ti metterà paura;<br/> anzi molti cercheranno i tuoi favori.
<p>20 Ma gli occhi dei malvagi languiranno,<br/> ogni scampo è loro precluso,<br/> unica loro speranza è l’ultimo respiro!».
<h4>12</h4>
<p>1 Giobbe prese a dire:
<p>2 «Certo voi rappresentate un popolo;<br/> con voi morirà la sapienza!
<p>3 Anch’io però ho senno come voi,<br/> e non sono da meno di voi;<br/> chi non sa cose simili?
<p>4 Sono diventato il sarcasmo dei miei amici,<br/> io che grido a Dio perché mi risponda;<br/> sarcasmo io che sono il giusto l’integro!
<p>5 “Allo sventurato spetta il disprezzo”,<br/> pensa la gente nella prosperità,<br/> “spinte a colui che ha il piede tremante”.
<p>6 Le tende dei ladri sono tranquille,<br/> c’è sicurezza per chi provoca Dio,<br/> per chi riduce Dio in suo potere.
<p>7 Interroga pure le bestie e ti insegneranno,<br/> gli uccelli del cielo e ti informeranno;
<p>8 i rettili della terra e ti istruiranno,<br/> i pesci del mare e ti racconteranno.
<p>9 Chi non sa fra tutti costoro,<br/> che la mano del Signore ha fatto questo?
<p>10 Egli ha in mano l’anima di ogni vivente<br/> e il soffio di ogni essere umano.
<p>11 L’orecchio non distingue forse le parole<br/> e il palato non assapora i cibi?
<p>12 Nei canuti sta la saggezza<br/> e in chi ha vita lunga la prudenza.
<p>13 In lui risiedono sapienza e forza,<br/> a lui appartengono consiglio e prudenza!
<p>14 Ecco se egli demolisce non si può ricostruire,<br/> se imprigiona qualcuno non c’è chi possa liberarlo.
<p>15 Se trattiene le acque vi è siccità,<br/> se le lascia andare devastano la terra.
<p>16 In lui risiedono potenza e sagacia,<br/> da lui dipendono l’ingannato e l’ingannatore.
<p>17 Fa andare scalzi i consiglieri della terra,<br/> rende stolti i giudici;
<p>18 slaccia la cintura dei re<br/> e cinge i loro fianchi d’una corda.
<p>19 Fa andare scalzi i sacerdoti<br/> e rovescia i potenti.
<p>20 Toglie la parola a chi si crede sicuro<br/> e priva del senno i vegliardi.
<p>21 Sui potenti getta il disprezzo<br/> e allenta la cintura dei forti.
<p>22 Strappa dalle tenebre i segreti<br/> e porta alla luce le ombre della morte.
<p>23 Rende grandi i popoli e li fa perire,<br/> fa largo ad altri popoli e li guida.
<p>24 Toglie la ragione ai capi di un paese<br/> e li fa vagare nel vuoto senza strade,
<p>25 vanno a tastoni in un buio senza luce,<br/> e barcollano come ubriachi.
<h4>13</h4>
<p>1 Ecco tutto questo ha visto il mio occhio,<br/> l’ha udito il mio orecchio e l’ha compreso.
<p>2 Quel che sapete voi lo so anch’io;<br/> non sono da meno di voi.
<p>3 Ma io all’Onnipotente voglio parlare,<br/> con Dio desidero contendere.
<p>4 Voi imbrattate di menzogne,<br/> siete tutti medici da nulla.
<p>5 Magari taceste del tutto:<br/> sarebbe per voi un atto di sapienza!
<p>6 Ascoltate dunque la mia replica<br/> e alle argomentazioni delle mie labbra fate attenzione.
<p>7 Vorreste forse dire il falso in difesa di Dio<br/> e in suo favore parlare con inganno?
<p>8 Vorreste prendere le parti di Dio<br/> e farvi suoi avvocati?
<p>9 Sarebbe bene per voi se egli vi scrutasse?<br/> Credete di ingannarlo come s’inganna un uomo?
<p>10 Severamente vi redarguirà,<br/> se in segreto sarete parziali.
<p>11 La sua maestà non vi incute spavento<br/> e il terrore di lui non vi assale?
<p>12 Sentenze di cenere sono i vostri moniti,<br/> baluardi di argilla sono i vostri baluardi.
<p>13 Tacete state lontani da me: parlerò io,<br/> qualunque cosa possa accadermi.
<p>14 Prenderò la mia carne con i denti<br/> e la mia vita porrò sulle mie palme.
<p>15 Mi uccida pure io non aspetterò,<br/> ma la mia condotta davanti a lui difenderò!
<p>16 Già questo sarebbe la mia salvezza,<br/> perché davanti a lui l’empio non può presentarsi.
<p>17 Ascoltate bene le mie parole<br/> e il mio discorso entri nei vostri orecchi.
<p>18 Ecco espongo la mia causa,<br/> sono convinto che sarò dichiarato innocente.
<p>19 Chi vuole contendere con me?<br/> Perché allora tacerei e morirei.
<p>20 Fammi solo due cose<br/> e allora non mi sottrarrò alla tua presenza:
<p>21 allontana da me la tua mano<br/> e il tuo terrore più non mi spaventi.
<p>22 Interrogami pure e io risponderò,<br/> oppure parlerò io e tu ribatterai.
<p>23 Quante sono le mie colpe e i miei peccati?<br/> Fammi conoscere il mio delitto e il mio peccato.
<p>24 Perché mi nascondi la tua faccia<br/> e mi consideri come un nemico?
<p>25 Vuoi spaventare una foglia dispersa dal vento<br/> e dare la caccia a una paglia secca?
<p>26 Tu scrivi infatti contro di me sentenze amare<br/> e su di me fai ricadere i miei errori giovanili;
<p>27 tu poni in ceppi i miei piedi,<br/> vai spiando tutti i miei passi<br/> e rilevi le orme dei miei piedi.
<p>28 Intanto l’uomo si consuma come legno tarlato<br/> o come un vestito corroso da tignola.
<h4>14</h4>
<p>1 L’uomo nato da donna,<br/> ha vita breve e piena d’inquietudine;
<p>2 come un fiore spunta e avvizzisce,<br/> fugge come l’ombra e mai si ferma.
<p>3 Tu sopra di lui tieni aperti i tuoi occhi,<br/> e lo chiami a giudizio dinanzi a te?
<p>4 Chi può trarre il puro dall’immondo? Nessuno.
<p>5 Se i suoi giorni sono contati,<br/> il numero dei suoi mesi dipende da te,<br/> hai fissato un termine che non può oltrepassare.
<p>6 Distogli lo sguardo da lui perché trovi pace<br/> e compia come un salariato la sua giornata!
<p>7 è vero per l’albero c’è speranza:<br/> se viene tagliato ancora si rinnova,<br/> e i suoi germogli non cessano di crescere;
<p>8 se sotto terra invecchia la sua radice<br/> e al suolo muore il suo tronco,
<p>9 al sentire l’acqua rifiorisce<br/> e mette rami come giovane pianta.
<p>10 Invece l’uomo se muore giace inerte;<br/> quando il mortale spira dov’è mai?
<p>11 Potranno sparire le acque dal mare<br/> e i fiumi prosciugarsi e disseccarsi,
<p>12 ma l’uomo che giace non si alzerà più ,<br/> finché durano i cieli non si sveglierà<br/> né più si desterà dal suo sonno.
<p>13 Oh se tu volessi nascondermi nel regno dei morti,<br/> occultarmi finché sia passata la tua ira,<br/> fissarmi un termine e poi ricordarti di me!
<p>14 L’uomo che muore può forse rivivere?<br/> Aspetterei tutti i giorni del mio duro servizio,<br/> finché arrivi per me l’ora del cambio!
<p>15 Mi chiameresti e io risponderei,<br/> l’opera delle tue mani tu brameresti.
<p>16 Mentre ora tu conti i miei passi,<br/> non spieresti più il mio peccato:
<p>17 in un sacchetto chiuso sarebbe il mio delitto<br/> e tu ricopriresti la mia colpa.
<p>18 E invece come un monte che cade si sfalda<br/> e come una rupe si stacca dal suo posto,
<p>19 e le acque consumano le pietre,<br/> le alluvioni portano via il terreno:<br/> così tu annienti la speranza dell’uomo.
<p>20 Tu lo abbatti per sempre ed egli se ne va,<br/> tu sfiguri il suo volto e lo scacci.
<p>21 Siano pure onorati i suoi figli non lo sa;<br/> siano disprezzati lo ignora!
<p>22 Solo la sua carne su di lui è dolorante,<br/> e la sua anima su di lui fa lamento».
<h4>15</h4>
<p>1 Elifaz di Teman prese a dire:
<p>2 «Potrebbe il saggio rispondere con ragioni campate in aria<br/> e riempirsi il ventre del vento d’oriente?
<p>3 Si difende egli con parole inutili<br/> e con discorsi inconcludenti?
<p>4 Ma tu distruggi la religione<br/> e abolisci la preghiera innanzi a Dio.
<p>5 Infatti la tua malizia istruisce la tua bocca<br/> e scegli il linguaggio degli astuti.
<p>6 Non io ma la tua bocca ti condanna<br/> e le tue labbra attestano contro di te.
<p>7 Sei forse tu il primo uomo che è nato,<br/> o prima dei monti sei stato generato?
<p>8 Hai tu avuto accesso ai segreti consigli di Dio<br/> e ti sei appropriato tu solo della sapienza?
<p>9 Che cosa sai tu che noi non sappiamo?<br/> Che cosa capisci che non sia chiaro anche a noi?
<p>10 Sia il vecchio che il canuto sono fra di noi,<br/> carichi di anni più di tuo padre.
<p>11 Poca cosa sono per te le consolazioni di Dio<br/> e una parola moderata rivolta a te?
<p>12 Perché il tuo cuore ti stravolge,<br/> perché ammiccano i tuoi occhi,
<p>13 quando volgi contro Dio il tuo animo<br/> e fai uscire tali parole dalla tua bocca?
<p>14 Che cos’è l’uomo perché si ritenga puro,<br/> perché si dica giusto un nato da donna?
<p>15 Ecco neppure nei suoi santi egli ha fiducia<br/> e i cieli non sono puri ai suoi occhi,
<p>16 tanto meno un essere abominevole e corrotto,<br/> l’uomo che beve l’iniquità come acqua.
<p>17 Voglio spiegartelo ascoltami,<br/> ti racconterò quel che ho visto,
<p>18 quello che i saggi hanno riferito,<br/> che non hanno celato ad essi i loro padri;
<p>19 solo a loro fu concessa questa terra,<br/> né straniero alcuno era passato in mezzo a loro.
<p>20 Per tutti i giorni della vita il malvagio si tormenta;<br/> sono contati gli anni riservati al violento.
<p>21 Voci di spavento gli risuonano agli orecchi<br/> e in piena pace si vede assalito dal predone.
<p>22 Non crede di potersi sottrarre alle tenebre,<br/> egli si sente destinato alla spada.
<p>23 Abbandonato in pasto ai falchi,<br/> sa che gli è preparata la rovina.<br/> Un giorno tenebroso
<p>24 lo spaventa,<br/> la miseria e l’angoscia l’assalgono<br/> come un re pronto all’attacco,
<p>25 perché ha steso contro Dio la sua mano,<br/> ha osato farsi forte contro l’Onnipotente;
<p>26 correva contro di lui a testa alta,<br/> al riparo del curvo spessore del suo scudo,
<p>27 poiché aveva la faccia coperta di grasso<br/> e pinguedine intorno ai suoi fianchi.
<p>28 Avrà dimora in città diroccate,<br/> in case dove non si abita più ,<br/> destinate a diventare macerie.
<p>29 Non si arricchirà non durerà la sua fortuna,<br/> le sue proprietà non si estenderanno sulla terra.
<p>30 Alle tenebre non sfuggirà,<br/> il fuoco seccherà i suoi germogli<br/> e il vento porterà via i suoi fiori.
<p>31 Non si affidi alla vanità che è fallace,<br/> perché vanità sarà la sua ricompensa.
<p>32 Prima del tempo saranno disseccati,<br/> i suoi rami non rinverdiranno più .
<p>33 Sarà spogliato come vigna della sua uva ancora acerba<br/> e getterà via come ulivo i suoi fiori,
<p>34 poiché la stirpe dell’empio è sterile<br/> e il fuoco divora le tende dell’uomo venale.
<p>35 Concepisce malizia e genera sventura<br/> e nel suo seno alleva l’inganno».
<h4>16</h4>
<p>1 Giobbe prese a dire:
<p>2 «Ne ho udite già molte di cose simili!<br/> Siete tutti consolatori molesti.
<p>3 Non avranno termine le parole campate in aria?<br/> O che cosa ti spinge a rispondere?
<p>4 Anch’io sarei capace di parlare come voi,<br/> se voi foste al mio posto:<br/> comporrei con eleganza parole contro di voi<br/> e scuoterei il mio capo su di voi.
<p>5 Vi potrei incoraggiare con la bocca<br/> e il movimento delle mie labbra potrebbe darvi sollievo.
<p>6 Ma se parlo non si placa il mio dolore;<br/> se taccio che cosa lo allontana da me?
<p>7 Ora però egli mi toglie le forze,<br/> ha distrutto tutti i miei congiunti
<p>8 e mi opprime.<br/> Si è costituito testimone ed è insorto contro di me:<br/> il mio calunniatore mi accusa in faccia.
<p>9 La sua collera mi dilania e mi perseguita;<br/> digrigna i denti contro di me,<br/> il mio nemico su di me aguzza gli occhi.
<p>10 Spalancano la bocca contro di me,<br/> mi schiaffeggiano con insulti,<br/> insieme si alleano contro di me.
<p>11 Dio mi consegna come preda all’empio,<br/> e mi getta nelle mani dei malvagi.
<p>12 Me ne stavo tranquillo ed egli mi ha scosso,<br/> mi ha afferrato per il collo e mi ha stritolato;<br/> ha fatto di me il suo bersaglio.
<p>13 I suoi arcieri mi circondano;<br/> mi trafigge le reni senza pietà,<br/> versa a terra il mio fiele,
<p>14 mi apre ferita su ferita,<br/> mi si avventa contro come un guerriero.
<p>15 Ho cucito un sacco sulla mia pelle<br/> e ho prostrato la fronte nella polvere.
<p>16 La mia faccia è rossa per il pianto<br/> e un’ombra mortale mi vela le palpebre,
<p>17 benché non ci sia violenza nelle mie mani<br/> e sia pura la mia preghiera.
<p>18 O terra non coprire il mio sangue<br/> né un luogo segreto trattenga il mio grido!
<p>19 Ecco fin d’ora il mio testimone è nei cieli,<br/> il mio difensore è lassù .
<p>20 I miei amici mi scherniscono,<br/> rivolto a Dio versa lacrime il mio occhio,
<p>21 perché egli stesso sia arbitro fra l’uomo e Dio,<br/> come tra un figlio dell’uomo e il suo prossimo;
<p>22 poiché passano i miei anni che sono contati<br/> e me ne vado per una via senza ritorno.
<h4>17</h4>
<p>1 Il mio respiro è affannoso,<br/> i miei giorni si spengono;<br/> non c’è che la tomba per me!
<p>2 Non sono con me i beffardi?<br/> Fra i loro insulti veglia il mio occhio.
<p>3 Poni ti prego la mia cauzione presso di te;<br/> chi altri se no mi stringerebbe la mano?
<p>4 Poiché hai tolto il senno alla loro mente,<br/> per questo non li farai trionfare.
<p>5 Come chi invita a pranzo gli amici,<br/> mentre gli occhi dei suoi figli languiscono.
<p>6 Mi ha fatto diventare la favola dei popoli,<br/> sono oggetto di scherno davanti a loro.
<p>7 Si offusca per il dolore il mio occhio<br/> e le mie membra non sono che ombra.
<p>8 Gli onesti ne rimangono stupiti<br/> e l’innocente si sdegna contro l’empio.
<p>9 Ma il giusto si conferma nella sua condotta<br/> e chi ha le mani pure raddoppia gli sforzi.
<p>10 Su venite tutti di nuovo:<br/> io non troverò un saggio fra voi.
<p>11 I miei giorni sono passati svaniti i miei progetti,<br/> i desideri del mio cuore.
<p>12 Essi cambiano la notte in giorno:<br/> “La luce - dicono - è più vicina delle tenebre”.
<p>13 Se posso sperare qualche cosa il regno dei morti è la mia casa,<br/> nelle tenebre distendo il mio giaciglio.
<p>14 Al sepolcro io grido: “Padre mio sei tu!”<br/> e ai vermi: “Madre mia sorella mia voi siete!”.
<p>15 Dov’è dunque la mia speranza?<br/> Il mio bene chi lo vedrà?
<p>16 Caleranno le porte del regno dei morti,<br/> e insieme nella polvere sprofonderemo?».
<h4>18</h4>
<p>1 Bildad di Suach prese a dire:
<p>2 «Quando porrai fine alle tue chiacchiere?<br/> Rifletti bene e poi parleremo.
<p>3 Perché ci consideri come bestie,<br/> ci fai passare per idioti ai tuoi occhi?
<p>4 Tu che ti rodi l’anima nel tuo furore,<br/> forse per causa tua sarà abbandonata la terra<br/> e le rupi si staccheranno dal loro posto?
<p>5 Certamente la luce del malvagio si spegnerà<br/> e più non brillerà la fiamma del suo focolare.
<p>6 La luce si offuscherà nella sua tenda<br/> e la lucerna si estinguerà sopra di lui.
<p>7 Il suo energico passo si accorcerà<br/> e i suoi progetti lo faranno precipitare,
<p>8 perché con i suoi piedi incapperà in una rete<br/> e tra le maglie camminerà.
<p>9 Un laccio l’afferrerà per il calcagno,<br/> un nodo scorsoio lo stringerà.
<p>10 Gli è nascosta per terra una fune<br/> e gli è tesa una trappola sul sentiero.
<p>11 Terrori lo spaventano da tutte le parti<br/> e gli stanno alle calcagna.
<p>12 Diventerà carestia la sua opulenza<br/> e la rovina è ritta al suo fianco.
<p>13 Un malanno divorerà la sua pelle,<br/> il primogenito della morte roderà le sue membra.
<p>14 Sarà tolto dalla tenda in cui fidava,<br/> per essere trascinato davanti al re dei terrori!
<p>15 Potresti abitare nella tenda che non è più sua;<br/> sulla sua dimora si spargerà zolfo.
<p>16 Al di sotto le sue radici si seccheranno,<br/> sopra appassiranno i suoi rami.
<p>17 Il suo ricordo sparirà dalla terra<br/> e il suo nome più non si udrà per la contrada.
<p>18 Lo getteranno dalla luce nel buio<br/> e dal mondo lo stermineranno.
<p>19 Non famiglia non discendenza avrà nel suo popolo,<br/> non superstiti nei luoghi della sua residenza.
<p>20 Della sua fine stupirà l’occidente<br/> e l’oriente ne avrà orrore.
<p>21 Ecco qual è la sorte dell’iniquo:<br/> questa è la dimora di chi non riconosce Dio».
<h4>19</h4>
<p>1 Giobbe prese a dire:
<p>2 «Fino a quando mi tormenterete<br/> e mi opprimerete con le vostre parole?
<p>3 Sono dieci volte che mi insultate<br/> e mi maltrattate in modo sfacciato.
<p>4 è poi vero che io abbia sbagliato<br/> e che persista nel mio errore?
<p>5 Davvero voi pensate di prevalere su di me,<br/> rinfacciandomi la mia vergogna?
<p>6 Sappiate dunque che Dio mi ha schiacciato<br/> e mi ha avvolto nella sua rete.
<p>7 Ecco grido: “Violenza!” ma non ho risposta,<br/> chiedo aiuto ma non c’è giustizia!
<p>8 Mi ha sbarrato la strada perché io non passi<br/> e sui miei sentieri ha disteso le tenebre.
<p>9 Mi ha spogliato della mia gloria<br/> e mi ha tolto dal capo la corona.
<p>10 Mi ha distrutto da ogni parte e io sparisco,<br/> ha strappato come un albero la mia speranza.
<p>11 Ha acceso contro di me la sua ira<br/> e mi considera come suo nemico.
<p>12 Insieme sono accorse le sue schiere<br/> e si sono tracciate la strada contro di me;<br/> si sono accampate intorno alla mia tenda.
<p>13 I miei fratelli si sono allontanati da me,<br/> persino i miei familiari mi sono diventati estranei.
<p>14 Sono scomparsi vicini e conoscenti,<br/> mi hanno dimenticato
<p>15 gli ospiti di casa;<br/> da estraneo mi trattano le mie ancelle,<br/> sono un forestiero ai loro occhi.
<p>16 Chiamo il mio servo ed egli non risponde,<br/> devo supplicarlo con la mia bocca.
<p>17 Il mio fiato è ripugnante per mia moglie<br/> e faccio ribrezzo ai figli del mio grembo.
<p>18 Anche i ragazzi mi disprezzano:<br/> se tento di alzarmi mi coprono di insulti.
<p>19 Mi hanno in orrore tutti i miei confidenti:<br/> quelli che amavo si rivoltano contro di me.
<p>20 Alla pelle si attaccano le mie ossa<br/> e non mi resta che la pelle dei miei denti.
<p>21 Pietà pietà di me almeno voi amici miei,<br/> perché la mano di Dio mi ha percosso!
<p>22 Perché vi accanite contro di me come Dio,<br/> e non siete mai sazi della mia carne?
<p>23 Oh se le mie parole si scrivessero,<br/> se si fissassero in un libro,
<p>24 fossero impresse con stilo di ferro e con piombo,<br/> per sempre s’incidessero sulla roccia!
<p>25 Io so che il mio redentore è vivo<br/> e che ultimo si ergerà sulla polvere!
<p>26 Dopo che questa mia pelle sarà strappata via,<br/> senza la mia carne vedrò Dio.
<p>27 Io lo vedrò io stesso,<br/> i miei occhi lo contempleranno e non un altro.<br/> Languisco dentro di me.
<p>28 Voi che dite: “Come lo perseguitiamo noi,<br/> se la radice del suo danno è in lui?”,
<p>29 temete per voi la spada,<br/> perché è la spada che punisce l’iniquità,<br/> e saprete che c’è un giudice».
<h4>20</h4>
<p>1 Sofar di Naamà prese a dire:
<p>2 «Per questo i miei pensieri mi spingono a rispondere<br/> e c’è fretta dentro di me.
<p>3 Ho ascoltato un rimprovero per me offensivo,<br/> ma uno spirito dal mio interno mi spinge a replicare.
<p>4 Non sai tu che da sempre,<br/> da quando l’uomo fu posto sulla terra,
<p>5 il trionfo degli empi è breve<br/> e la gioia del perverso è di un istante?
<p>6 Anche se si innalzasse fino al cielo la sua statura<br/> e il suo capo toccasse le nubi,
<p>7 come il suo sterco sarebbe spazzato via per sempre<br/> e chi lo aveva visto direbbe: “Dov’è?”.
<p>8 Svanirà come un sogno e non lo si troverà più ,<br/> si dileguerà come visione notturna.
<p>9 L’occhio avvezzo a vederlo più non lo vedrà<br/> né più lo scorgerà la sua casa.
<p>10 I suoi figli dovranno risarcire i poveri<br/> e le sue stesse mani restituiranno le sue ricchezze.
<p>11 Le sue ossa erano piene di vigore giovanile,<br/> con lui ora giacciono nella polvere.
<p>12 Se alla sua bocca fu dolce il male,<br/> se lo teneva nascosto sotto la sua lingua,
<p>13 assaporandolo senza inghiottirlo,<br/> se lo tratteneva in mezzo al suo palato,
<p>14 il suo cibo gli si guasterà nelle viscere,<br/> gli si trasformerà in veleno di vipere.
<p>15 I beni che ha divorato dovrà vomitarli,<br/> Dio glieli caccerà fuori dal ventre.
<p>16 Veleno di vipere ha succhiato,<br/> una lingua di aspide lo ucciderà.
<p>17 Non vedrà più ruscelli d’olio,<br/> fiumi di miele e fior di panna;
<p>18 darà ad altri il frutto della sua fatica senza mangiarne,<br/> come non godrà del frutto del suo commercio,
<p>19 perché ha oppresso e abbandonato i miseri,<br/> ha rubato case invece di costruirle;
<p>20 perché non ha saputo calmare il suo ventre,<br/> con i suoi tesori non si salverà.
<p>21 Nulla è sfuggito alla sua voracità,<br/> per questo non durerà il suo benessere.
<p>22 Nel colmo della sua abbondanza si troverà in miseria;<br/> ogni sorta di sciagura piomberà su di lui.
<p>23 Quando starà per riempire il suo ventre,<br/> Dio scaglierà su di lui la fiamma del suo sdegno<br/> e gli farà piovere addosso brace.
<p>24 Se sfuggirà all’arma di ferro,<br/> lo trafiggerà l’arco di bronzo.
<p>25 Se estrarrà la freccia dalla schiena,<br/> una spada lucente gli squarcerà il fegato.<br/> Lo assaliranno i terrori;
<p>26 le tenebre più fitte gli saranno riservate.<br/> Lo divorerà un fuoco non attizzato da uomo,<br/> esso consumerà quanto è rimasto nella sua tenda.
<p>27 Riveleranno i cieli la sua iniquità<br/> e la terra si alzerà contro di lui.
<p>28 Sparirà il raccolto della sua casa,<br/> tutto sarà disperso nel giorno della sua ira.
<p>29 Questa è la sorte che Dio riserva all’uomo malvagio,<br/> l’eredità che Dio gli ha decretato».
<h4>21</h4>
<p>1 Giobbe prese a dire:
<p>2 «Ascoltate bene la mia parola<br/> e sia questo almeno il conforto che mi date.
<p>3 Tollerate che io parli<br/> e dopo che avrò parlato deridetemi pure.
<p>4 Mi lamento forse di un uomo?<br/> E perché non dovrei perdere la pazienza?
<p>5 Statemi attenti e resterete stupiti,<br/> mettetevi la mano sulla bocca.
<p>6 Se io ci penso rimango turbato<br/> e la mia carne è presa da un brivido.
<p>7 Perché i malvagi continuano a vivere,<br/> e invecchiando diventano più forti e più ricchi?
<p>8 La loro prole prospera insieme con loro,<br/> i loro rampolli crescono sotto i loro occhi.
<p>9 Le loro case sono tranquille e senza timori;<br/> il bastone di Dio non pesa su di loro.
<p>10 Il loro toro monta senza mai fallire,<br/> la mucca partorisce senza abortire.
<p>11 Mandano fuori come un gregge i loro ragazzi<br/> e i loro figli danzano in festa.
<p>12 Cantano al ritmo di tamburelli e di cetre,<br/> si divertono al suono dei flauti.
<p>13 Finiscono nel benessere i loro giorni<br/> e scendono tranquilli nel regno dei morti.
<p>14 Eppure dicevano a Dio: “Allontànati da noi,<br/> non vogliamo conoscere le tue vie.
<p>15 Chi è l’Onnipotente perché dobbiamo servirlo?<br/> E che giova pregarlo?”.
<p>16 Essi hanno in mano il loro benessere<br/> e il consiglio degli empi è lontano da lui.
<p>17 Quante volte si spegne la lucerna degli empi,<br/> e la sventura piomba su di loro,<br/> e infligge loro castighi con ira?
<p>18 Sono essi come paglia sollevata al vento<br/> o come pula in preda all’uragano?
<p>19 “Dio - si dirà - riserva il castigo per i figli dell’empio”.<br/> No lo subisca e lo senta lui il castigo!
<p>20 Veda con i suoi occhi la sua rovina<br/> e beva dell’ira dell’Onnipotente!
<p>21 Che cosa gli importa infatti della sua casa quando è morto,<br/> quando il numero dei suoi mesi è finito?
<p>22 S’insegna forse la scienza a Dio,<br/> a lui che giudica gli esseri celesti?
<p>23 Uno muore in piena salute,<br/> tutto tranquillo e prospero;
<p>24 i suoi fianchi sono coperti di grasso<br/> e il midollo delle sue ossa è ben nutrito.
<p>25 Un altro muore con l’amarezza in cuore,<br/> senza aver mai assaporato la gioia.
<p>26 Eppure entrambi giacciono insieme nella polvere<br/> e i vermi li ricoprono.
<p>27 Ecco io conosco bene i vostri pensieri<br/> e i progetti che tramate contro di me!
<p>28 Infatti voi dite: “Dov’è la casa del nobile,<br/> dove sono le tende degli empi?”.
<p>29 Perché non avete chiesto a chi ha viaggiato<br/> e non avete considerato attentamente le loro prove?
<p>30 Cioè che nel giorno della sciagura è risparmiato il malvagio<br/> e nel giorno dell’ira egli trova scampo?
<p>31 Chi gli rimprovera in faccia la sua condotta<br/> e di quel che ha fatto chi lo ripaga?
<p>32 Egli sarà portato al sepolcro,<br/> sul suo tumulo si veglia
<p>33 e gli sono lievi le zolle della valle.<br/> Camminano dietro a lui tutti gli uomini<br/> e innanzi a sé ha una folla senza numero.
<p>34 E voi vorreste consolarmi con argomenti vani!<br/> Nelle vostre risposte non c’è altro che inganno».
<h4>22</h4>
<p>1 Elifaz di Teman prese a dire:
<p>2 «Può forse l’uomo giovare a Dio,<br/> dato che il saggio può giovare solo a se stesso?
<p>3 Quale interesse ne viene all’Onnipotente che tu sia giusto,<br/> o che vantaggio ha se tieni una condotta integra?
<p>4 è forse per la tua pietà che ti punisce<br/> e ti convoca in giudizio?
<p>5 O non piuttosto per la tua grande malvagità<br/> e per le tue iniquità senza limite?
<p>6 Senza motivo infatti hai angariato i tuoi fratelli<br/> e delle vesti hai spogliato gli ignudi.
<p>7 Non hai dato da bere all’assetato<br/> e all’affamato hai rifiutato il pane.
<p>8 Ai prepotenti davi la terra<br/> e vi abitavano solo i tuoi favoriti.
<p>9 Le vedove rimandavi a mani vuote<br/> e spezzavi le braccia degli orfani.
<p>10 Ecco perché intorno a te ci sono lacci<br/> e un improvviso spavento ti sorprende,
<p>11 oppure l’oscurità ti impedisce di vedere<br/> e la piena delle acque ti sommerge.
<p>12 Ma Dio non è nell’alto dei cieli?<br/> Guarda quanto è lontano il vertice delle stelle!
<p>13 E tu dici: “Che cosa ne sa Dio?<br/> Come può giudicare attraverso l’oscurità delle nubi?
<p>14 Le nubi gli fanno velo e non vede<br/> quando passeggia sulla volta dei cieli”.
<p>15 Vuoi tu seguire il sentiero di un tempo,<br/> già battuto da persone perverse,
<p>16 che prematuramente furono portate via,<br/> quando un fiume si era riversato sulle loro fondamenta?
<p>17 Dicevano a Dio: “Allontànati da noi!<br/> Che cosa può fare a noi l’Onnipotente?”.
<p>18 Eppure è lui che ha riempito le loro case di beni,<br/> mentre il consiglio dei malvagi è lontano da lui!
<p>19 I giusti vedranno e ne gioiranno<br/> e l’innocente riderà di loro:
<p>20 “Finalmente sono annientati i loro averi<br/> e il fuoco ha divorato la loro opulenza!”.
<p>21 Su riconcìliati con lui e tornerai felice,<br/> e avrai nuovamente il tuo benessere.
<p>22 Accogli la legge dalla sua bocca<br/> e poni le sue parole nel tuo cuore.
<p>23 Se ti rivolgerai all’Onnipotente verrai ristabilito.<br/> Se allontanerai l’iniquità dalla tua tenda,
<p>24 se stimerai come polvere l’oro<br/> e come ciottoli dei fiumi l’oro di Ofir,
<p>25 allora l’Onnipotente sarà il tuo oro,<br/> sarà per te come mucchi d’argento.
<p>26 Allora sì nell’Onnipotente ti delizierai<br/> e a Dio alzerai il tuo volto.
<p>27 Lo supplicherai ed egli ti esaudirà,<br/> e tu scioglierai i tuoi voti.
<p>28 Quando deciderai una cosa ti riuscirà<br/> e sul tuo cammino brillerà la luce,
<p>29 perché egli umilia l’alterigia del superbo,<br/> ma soccorre chi ha lo sguardo dimesso.
<p>30 Egli libera chi è innocente,<br/> e tu sarai liberato per la purezza delle tue mani».
<h4>23</h4>
<p>1 Giobbe prese a dire:
<p>2 «Anche oggi il mio lamento è amaro<br/> e la sua mano pesa sopra i miei gemiti.
<p>3 Oh potessi sapere dove trovarlo,<br/> potessi giungere fin dove risiede!
<p>4 Davanti a lui esporrei la mia causa<br/> e avrei piene le labbra di ragioni.
<p>5 Conoscerei le parole con le quali mi risponde<br/> e capirei che cosa mi deve dire.
<p>6 Dovrebbe forse con sfoggio di potenza contendere con me?<br/> Gli basterebbe solo ascoltarmi!
<p>7 Allora un giusto discuterebbe con lui<br/> e io per sempre sarei assolto dal mio giudice.
<p>8 Ma se vado a oriente egli non c’è,<br/> se vado a occidente non lo sento.
<p>9 A settentrione lo cerco e non lo scorgo,<br/> mi volgo a mezzogiorno e non lo vedo.
<p>10 Poiché egli conosce la mia condotta,<br/> se mi mette alla prova come oro puro io ne esco.
<p>11 Alle sue orme si è attaccato il mio piede,<br/> al suo cammino mi sono attenuto e non ho deviato;
<p>12 dai comandi delle sue labbra non mi sono allontanato,<br/> ho riposto nel cuore i detti della sua bocca.
<p>13 Se egli decide chi lo farà cambiare?<br/> Ciò che desidera egli lo fa.
<p>14 Egli esegue il decreto contro di me<br/> come pure i molti altri che ha in mente.
<p>15 Per questo davanti a lui io allibisco,<br/> al solo pensarci mi viene paura.
<p>16 Dio ha fiaccato il mio cuore,<br/> l’Onnipotente mi ha frastornato;
<p>17 ma non è a causa della tenebra che io perisco,<br/> né a causa dell’oscurità che ricopre il mio volto.
<h4>24</h4>
<p>1 Perché all’Onnipotente non restano nascosti i tempi,<br/> mentre i suoi fedeli non vedono i suoi giorni?
<p>2 I malvagi spostano i confini,<br/> rubano le greggi e le conducono al pascolo;
<p>3 portano via l’asino degli orfani,<br/> prendono in pegno il bue della vedova.
<p>4 Spingono i poveri fuori strada,<br/> tutti i miseri del paese devono nascondersi.
<p>5 Ecco come asini selvatici nel deserto<br/> escono per il loro lavoro;<br/> di buon mattino vanno in cerca di cibo,<br/> la steppa offre pane per i loro figli.
<p>6 Mietono nel campo non loro,<br/> racimolano la vigna del malvagio.
<p>7 Nudi passano la notte senza vestiti,<br/> non hanno da coprirsi contro il freddo.
<p>8 Dagli acquazzoni dei monti sono bagnati,<br/> per mancanza di rifugi si aggrappano alle rocce.
<p>9 Strappano l’orfano dal seno della madre<br/> e prendono in pegno il mantello del povero.
<p>10 Nudi se ne vanno senza vestiti,<br/> e sopportando la fame portano i covoni.
<p>11 Sulle terrazze delle vigne frangono le olive,<br/> pigiano l’uva e soffrono la sete.
<p>12 Dalla città si alza il gemito dei moribondi<br/> e l’anima dei feriti grida aiuto,<br/> ma Dio non bada a queste suppliche.
<p>13 Vi sono di quelli che avversano la luce,<br/> non conoscono le sue vie<br/> né dimorano nei suoi sentieri.
<p>14 Quando non c’è luce si alza l’omicida<br/> per uccidere il misero e il povero;<br/> nella notte va in giro come un ladro.
<p>15 L’occhio dell’adultero attende il buio<br/> e pensa: “Nessun occhio mi osserva!”,<br/> e si pone un velo sul volto.
<p>16 Nelle tenebre forzano le case,<br/> mentre di giorno se ne stanno nascosti:<br/> non vogliono saperne della luce;
<p>17 infatti per loro l’alba è come spettro di morte,<br/> poiché sono abituati ai terrori del buio fondo.
<p>18 Fuggono veloci sul filo dell'acqua;<br/> maledetta è la loro porzione di campo sulla terra,<br/> non si incamminano più per la strada delle vigne.
<p>19 Come siccità e calore assorbono le acque nevose,<br/> così il regno dei morti il peccatore.
<p>20 Lo dimenticherà il seno materno,<br/> i vermi lo gusteranno,<br/> non sarà più ricordato<br/> e l’iniquità sarà spezzata come un albero.
<p>21 Maltratta la sterile che non genera,<br/> alla vedova non fa alcun bene.
<p>22 Con la sua forza egli trascina i potenti,<br/> risorge quando già disperava della vita.
<p>23 Dio gli concede sicurezza ed egli vi si appoggia,<br/> ma i suoi occhi sono sopra la sua condotta.
<p>24 Salgono in alto per un poco poi non sono più ,<br/> sono abbattuti come tutti sono troncati via,<br/> falciati come la testa di una spiga.
<p>25 Non è forse così? Chi può smentirmi<br/> e ridurre a nulla le mie parole?».
<h4>25</h4>
<p>1 Bildad di Suach prese a dire:
<p>2 «Dominio e terrore sono con lui,<br/> che impone la pace nell’alto dei cieli.
<p>3 Si possono forse contare le sue schiere?<br/> E su chi non sorge la sua luce?
<p>4 Come può essere giusto un uomo davanti a Dio<br/> e come può essere puro un nato da donna?
<p>5 Ecco la luna stessa manca di chiarore<br/> e le stelle non sono pure ai suoi occhi:
<p>6 tanto meno l’uomo che è un verme,<br/> l’essere umano che è una larva».
<h4>26</h4>
<p>1 Giobbe prese a dire:
<p>2 «Che aiuto hai dato al debole<br/> e che soccorso hai prestato al braccio senza forza!
<p>3 Quanti consigli hai dato all’ignorante,<br/> e con quanta abbondanza hai manifestato la saggezza!
<p>4 A chi hai rivolto le tue parole<br/> e l’ispirazione da chi ti è venuta?
<p>5 Le ombre dei morti tremano<br/> sotto le acque e i loro abitanti.
<p>6 Davanti a lui nudo è il regno dei morti<br/> e senza velo è l’abisso.
<p>7 Egli distende il cielo sopra il vuoto,<br/> sospende la terra sopra il nulla.
<p>8 Rinchiude le acque dentro le nubi<br/> e la nuvola non si squarcia sotto il loro peso.
<p>9 Copre la vista del suo trono<br/> stendendovi sopra la sua nuvola.
<p>10 Ha tracciato un cerchio sulle acque,<br/> sino al confine tra la luce e le tenebre.
<p>11 Le colonne del cielo si scuotono,<br/> alla sua minaccia sono prese da terrore.
<p>12 Con forza agita il mare<br/> e con astuzia abbatte Raab.
<p>13 Al suo soffio si rasserenano i cieli,<br/> la sua mano trafigge il serpente tortuoso.
<p>14 Ecco questi sono solo i contorni delle sue opere;<br/> quanto lieve è il sussurro che ne percepiamo!<br/> Ma il tuono della sua potenza chi può comprenderlo?».
<h4>27</h4>
<p>1 Giobbe continuò il suo discorso dicendo:
<p>2 «Per la vita di Dio che mi ha privato del mio diritto,<br/> per l’Onnipotente che mi ha amareggiato l’animo,
<p>3 finché ci sarà in me un soffio di vita,<br/> e l’alito di Dio nelle mie narici,
<p>4 mai le mie labbra diranno falsità<br/> e mai la mia lingua mormorerà menzogna!
<p>5 Lontano da me darvi ragione;<br/> fino alla morte non rinuncerò alla mia integrità.
<p>6 Mi terrò saldo nella mia giustizia senza cedere,<br/> la mia coscienza non mi rimprovera nessuno dei miei giorni.
<p>7 Sia trattato come reo il mio nemico<br/> e il mio avversario come un ingiusto.
<p>8 Che cosa infatti può sperare l’empio quando finirà,<br/> quando Dio gli toglierà la vita?
<p>9 Ascolterà forse Dio il suo grido,<br/> quando la sventura piomberà su di lui?
<p>10 Troverà forse il suo conforto nell’Onnipotente?<br/> Potrà invocare Dio in ogni momento?
<p>11 Io vi istruirò sul potere di Dio,<br/> non vi nasconderò i pensieri dell’Onnipotente.
<p>12 Ecco voi tutti lo vedete bene:<br/> perché dunque vi perdete in cose vane?
<p>13 Questa è la sorte che Dio riserva all’uomo malvagio,<br/> l’eredità che i violenti ricevono dall’Onnipotente.
<p>14 Se ha molti figli saranno destinati alla spada<br/> e i suoi discendenti non avranno pane da sfamarsi;
<p>15 i suoi superstiti saranno sepolti dalla peste<br/> e le loro vedove non potranno fare lamento.
<p>16 Se ammassa argento come la polvere<br/> e ammucchia vestiti come fango,
<p>17 egli li prepara ma il giusto li indosserà,<br/> e l’argento lo erediterà l’innocente.
<p>18 Ha costruito la casa come una tela di ragno<br/> e come una capanna fatta da un guardiano.
<p>19 Si corica ricco ma per l’ultima volta,<br/> quando apre gli occhi non avrà più nulla.
<p>20 Come acque il terrore lo assale,<br/> di notte se lo rapisce l’uragano;
<p>21 il vento d’oriente lo solleva e se ne va,<br/> lo sradica dalla sua dimora,
<p>22 lo bersaglia senza pietà<br/> ed egli tenterà di sfuggire alla sua presa.
<p>23 Si battono le mani contro di lui<br/> e si fischia di scherno su di lui ovunque si trovi.
<h4>28</h4>
<p>1 Certo l’argento ha le sue miniere<br/> e l’oro un luogo dove si raffina.
<p>2 Il ferro lo si estrae dal suolo,<br/> il rame si libera fondendo le rocce.
<p>3 L’uomo pone un termine alle tenebre<br/> e fruga fino all’estremo limite,<br/> fino alle rocce nel buio più fondo.
<p>4 In luoghi remoti scavano gallerie<br/> dimenticate dai passanti;<br/> penzolano sospesi lontano dagli uomini.
<p>5 La terra da cui si trae pane,<br/> di sotto è sconvolta come dal fuoco.
<p>6 Sede di zaffìri sono le sue pietre<br/> e vi si trova polvere d’oro.
<p>7 L’uccello rapace ne ignora il sentiero,<br/> non lo scorge neppure l’occhio del falco,
<p>8 non lo calpestano le bestie feroci,<br/> non passa su di esso il leone.
<p>9 Contro la selce l’uomo stende la mano,<br/> sconvolge i monti fin dalle radici.
<p>10 Nelle rocce scava canali<br/> e su quanto è prezioso posa l’occhio.
<p>11 Scandaglia il fondo dei fiumi<br/> e quel che vi è nascosto porta alla luce.
<p>12 Ma la sapienza da dove si estrae?<br/> E il luogo dell’intelligenza dov’è?
<p>13 L’uomo non ne conosce la via,<br/> essa non si trova sulla terra dei viventi.
<p>14 L’oceano dice: “Non è in me!”<br/> e il mare dice: “Neppure presso di me!”.
<p>15 Non si scambia con l’oro migliore<br/> né per comprarla si pesa l’argento.
<p>16 Non si acquista con l’oro di Ofir<br/> né con l’ònice prezioso o con lo zaffìro.
<p>17 Non la eguagliano l’oro e il cristallo<br/> né si permuta con vasi di oro fino.
<p>18 Coralli e perle non meritano menzione:<br/> l’acquisto della sapienza non si fa con le gemme.
<p>19 Non la eguaglia il topazio d’Etiopia,<br/> con l’oro puro non si può acquistare.
<p>20 Ma da dove viene la sapienza?<br/> E il luogo dell’intelligenza dov’è?
<p>21 è nascosta agli occhi di ogni vivente,<br/> è ignota agli uccelli del cielo.
<p>22 L’abisso e la morte dicono:<br/> “Con i nostri orecchi ne udimmo la fama”.
<p>23 Dio solo ne discerne la via,<br/> lui solo sa dove si trovi,
<p>24 perché lui solo volge lo sguardo<br/> fino alle estremità della terra,<br/> vede tutto ciò che è sotto la volta del cielo.
<p>25 Quando diede al vento un peso<br/> e delimitò le acque con la misura,
<p>26 quando stabilì una legge alla pioggia<br/> e una via al lampo tonante,
<p>27 allora la vide e la misurò,<br/> la fondò e la scrutò appieno,
<p>28 e disse all’uomo:<br/> “Ecco il timore del Signore questo è sapienza,<br/> evitare il male questo è intelligenza”».
<h4>29</h4>
<p>1 Giobbe continuò il suo discorso dicendo:
<p>2 «Potessi tornare com’ero ai mesi andati,<br/> ai giorni in cui Dio vegliava su di me,
<p>3 quando brillava la sua lucerna sopra il mio capo<br/> e alla sua luce camminavo in mezzo alle tenebre;
<p>4 com’ero nei giorni del mio rigoglio,<br/> quando Dio proteggeva la mia tenda,
<p>5 quando l’Onnipotente stava ancora con me<br/> e i miei giovani mi circondavano,
<p>6 quando mi lavavo i piedi nella panna<br/> e la roccia mi versava ruscelli d’olio!
<p>7 Quando uscivo verso la porta della città<br/> e sulla piazza ponevo il mio seggio,
<p>8 vedendomi i giovani si ritiravano<br/> e i vecchi si alzavano in piedi,
<p>9 i notabili sospendevano i loro discorsi<br/> e si mettevano la mano alla bocca,
<p>10 la voce dei capi si smorzava<br/> e la loro lingua restava fissa al palato;
<p>11 infatti con gli orecchi ascoltavano e mi dicevano felice,<br/> con gli occhi vedevano e mi rendevano testimonianza,
<p>12 perché soccorrevo il povero che chiedeva aiuto<br/> e l’orfano che ne era privo.
<p>13 La benedizione del disperato scendeva su di me<br/> e al cuore della vedova infondevo la gioia.
<p>14 Ero rivestito di giustizia come di un abito,<br/> come mantello e turbante era la mia equità.
<p>15 Io ero gli occhi per il cieco,<br/> ero i piedi per lo zoppo.
<p>16 Padre io ero per i poveri<br/> ed esaminavo la causa dello sconosciuto,
<p>17 spezzavo le mascelle al perverso<br/> e dai suoi denti strappavo la preda.
<p>18 Pensavo: “Spirerò nel mio nido<br/> e moltiplicherò i miei giorni come la fenice.
<p>19 Le mie radici si estenderanno fino all’acqua<br/> e la rugiada di notte si poserà sul mio ramo.
<p>20 La mia gloria si rinnoverà in me<br/> e il mio arco si rinforzerà nella mia mano”.
<p>21 Mi ascoltavano in attesa fiduciosa<br/> e tacevano per udire il mio consiglio.
<p>22 Dopo le mie parole non replicavano,<br/> e su di loro stillava il mio dire.
<p>23 Le attendevano come si attende la pioggia<br/> e aprivano la bocca come ad acqua primaverile.
<p>24 Se a loro sorridevo non osavano crederlo,<br/> non si lasciavano sfuggire la benevolenza del mio volto.
<p>25 Indicavo loro la via da seguire e sedevo come capo,<br/> e vi rimanevo come un re fra le sue schiere<br/> o come un consolatore di afflitti.
<h4>30</h4>
<p>1 Ora invece si burlano di me<br/> i più giovani di me in età,<br/> i cui padri non avrei degnato<br/> di mettere tra i cani del mio gregge.
<p>2 Anche la forza delle loro mani a che mi giova?<br/> Hanno perduto ogni vigore;
<p>3 disfatti dall’indigenza e dalla fame,<br/> brucano per l’arido deserto,
<p>4 da lungo tempo regione desolata,<br/> raccogliendo erbe amare accanto ai cespugli<br/> e radici di ginestra per loro cibo.
<p>5 Espulsi dalla società,<br/> si grida dietro a loro come al ladro;
<p>6 dimorano perciò in orrendi dirupi,<br/> nelle grotte della terra e nelle rupi.
<p>7 In mezzo alle macchie urlano<br/> accalcandosi sotto i roveti,
<p>8 razza ignobile razza senza nome,<br/> cacciati via dalla terra.
<p>9 Ora invece io sono la loro canzone,<br/> sono diventato la loro favola!
<p>10 Hanno orrore di me e mi schivano<br/> né si trattengono dallo sputarmi in faccia!
<p>11 Egli infatti ha allentato il mio arco e mi ha abbattuto,<br/> ed essi di fronte a me hanno rotto ogni freno.
<p>12 A destra insorge la plebaglia,<br/> per far inciampare i miei piedi<br/> e tracciare contro di me la strada dello sterminio.
<p>13 Hanno sconvolto il mio sentiero,<br/> cospirando per la mia rovina,<br/> e nessuno si oppone a loro.
<p>14 Irrompono come da una larga breccia,<br/> sbucano in mezzo alle macerie.
<p>15 I terrori si sono volti contro di me;<br/> si è dileguata come vento la mia dignità<br/> e come nube è svanita la mia felicità.
<p>16 Ed ora mi consumo,<br/> mi hanno colto giorni funesti.
<p>17 Di notte mi sento trafiggere le ossa<br/> e i dolori che mi rodono non mi danno riposo.
<p>18 A gran forza egli mi afferra per la veste,<br/> mi stringe come il collo della mia tunica.
<p>19 Mi ha gettato nel fango:<br/> sono diventato come polvere e cenere.
<p>20 Io grido a te ma tu non mi rispondi,<br/> insisto ma tu non mi dai retta.
<p>21 Sei diventato crudele con me<br/> e con la forza delle tue mani mi perseguiti;
<p>22 mi sollevi e mi poni a cavallo del vento<br/> e mi fai sballottare dalla bufera.
<p>23 So bene che mi conduci alla morte,<br/> alla casa dove convengono tutti i viventi.
<p>24 Nella disgrazia non si tendono forse le braccia<br/> e non si invoca aiuto nella sventura?
<p>25 Non ho forse pianto con chi aveva una vita dura<br/> e non mi sono afflitto per chi era povero?
<p>26 Speravo il bene ed è venuto il male,<br/> aspettavo la luce ed è venuto il buio.
<p>27 Le mie viscere ribollono senza posa<br/> e giorni d’affanno mi hanno raggiunto.
<p>28 Avanzo con il volto scuro senza conforto,<br/> nell’assemblea mi alzo per invocare aiuto.
<p>29 Sono divenuto fratello degli sciacalli<br/> e compagno degli struzzi.
<p>30 La mia pelle annerita si stacca,<br/> le mie ossa bruciano per la febbre.
<p>31 La mia cetra accompagna lamenti<br/> e il mio flauto la voce di chi piange.
<h4>31</h4>
<p>1 Ho stretto un patto con i miei occhi,<br/> di non fissare lo sguardo su una vergine.
<p>2 E invece quale sorte mi assegna Dio di lassù <br/> e quale eredità mi riserva l’Onnipotente dall’alto?
<p>3 Non è forse la rovina riservata all’iniquo<br/> e la sventura per chi compie il male?
<p>4 Non vede egli la mia condotta<br/> e non conta tutti i miei passi?
<p>5 Se ho agito con falsità<br/> e il mio piede si è affrettato verso la frode,
<p>6 mi pesi pure sulla bilancia della giustizia<br/> e Dio riconosca la mia integrità.
<p>7 Se il mio passo è andato fuori strada<br/> e il mio cuore ha seguìto i miei occhi,<br/> se la mia mano si è macchiata,
<p>8 io semini e un altro ne mangi il frutto<br/> e siano sradicati i miei germogli.
<p>9 Se il mio cuore si lasciò sedurre da una donna<br/> e sono stato in agguato alla porta del mio prossimo,
<p>10 mia moglie macini per un estraneo<br/> e altri si corichino con lei;
<p>11 difatti quella è un’infamia,<br/> un delitto da denunciare,
<p>12 quello è un fuoco che divora fino alla distruzione<br/> e avrebbe consumato tutto il mio raccolto.
<p>13 Se ho negato i diritti del mio schiavo<br/> e della schiava in lite con me,
<p>14 che cosa farei quando Dio si alzasse per giudicare,<br/> e che cosa risponderei quando aprisse l’inquisitoria?
<p>15 Chi ha fatto me nel ventre materno,<br/> non ha fatto anche lui?<br/> Non fu lo stesso a formarci nel grembo?
<p>16 Se ho rifiutato ai poveri quanto desideravano,<br/> se ho lasciato languire gli occhi della vedova,
<p>17 se da solo ho mangiato il mio tozzo di pane,<br/> senza che ne mangiasse anche l’orfano
<p>18 - poiché fin dall'infanzia come un padre io l’ho allevato<br/> e appena generato gli ho fatto da guida -,
<p>19 se mai ho visto un misero senza vestito<br/> o un indigente che non aveva di che coprirsi,
<p>20 se non mi hanno benedetto i suoi fianchi,<br/> riscaldàti con la lana dei miei agnelli,
<p>21 se contro l’orfano ho alzato la mano,<br/> perché avevo in tribunale chi mi favoriva,
<p>22 mi si stacchi la scapola dalla spalla<br/> e si rompa al gomito il mio braccio,
<p>23 perché mi incute timore il castigo di Dio<br/> e davanti alla sua maestà non posso resistere.
<p>24 Se ho riposto la mia speranza nell’oro<br/> e all’oro fino ho detto: “Tu sei la mia fiducia”,
<p>25 se ho goduto perché grandi erano i miei beni<br/> e guadagnava molto la mia mano,
<p>26 se vedendo il sole risplendere<br/> e la luna avanzare smagliante,
<p>27 si è lasciato sedurre in segreto il mio cuore<br/> e con la mano alla bocca ho mandato un bacio,
<p>28 anche questo sarebbe stato un delitto da denunciare,<br/> perché avrei rinnegato Dio che sta in alto.
<p>29 Ho gioito forse della disgrazia del mio nemico?<br/> Ho esultato perché lo colpiva la sventura?
<p>30 Ho permesso alla mia lingua di peccare,<br/> augurandogli la morte con imprecazioni?
<p>31 La gente della mia tenda esclamava:<br/> “A chi non ha dato le sue carni per saziarsi?”.
<p>32 All’aperto non passava la notte il forestiero<br/> e al viandante aprivo le mie porte.
<p>33 Non ho nascosto come uomo la mia colpa,<br/> tenendo celato nel mio petto il mio delitto,
<p>34 come se temessi molto la folla<br/> e il disprezzo delle famiglie mi spaventasse,<br/> tanto da starmene zitto senza uscire di casa.
<p>38 Se contro di me grida la mia terra<br/> e i suoi solchi piangono a una sola voce,
<p>39 se ho mangiato il suo frutto senza pagare<br/> e ho fatto sospirare i suoi coltivatori,
<p>40 1a in luogo di frumento mi crescano spini<br/> ed erbaccia al posto dell’orzo.
<p>35 Oh avessi uno che mi ascoltasse!<br/> Ecco qui la mia firma! L’Onnipotente mi risponda!<br/> Il documento scritto dal mio avversario
<p>36 vorrei certo portarlo sulle mie spalle<br/> e cingerlo come mio diadema!
<p>37 Gli renderò conto di tutti i miei passi,<br/> mi presenterei a lui come un principe». <br/>40b Sono finite le parole di Giobbe.
<h4>32</h4>
<p>1 Quei tre uomini cessarono di rispondere a Giobbe perché egli si riteneva giusto.
<p>2 Allora si accese lo sdegno di Eliu figlio di Barachele il Buzita della tribù di Ram. Si accese di sdegno contro Giobbe perché si considerava giusto di fronte a Dio;
<p>3 si accese di sdegno anche contro i suoi tre amici perché non avevano trovato di che rispondere sebbene avessero dichiarato Giobbe colpevole.
<p>4 Eliu aveva aspettato mentre essi parlavano con Giobbe perché erano più vecchi di lui in età.
<p>5 Quando vide che sulla bocca di questi tre uomini non vi era più alcuna risposta Eliu si accese di sdegno.
<p>6 Eliu figlio di Barachele il Buzita prese a dire:<br/> «Giovane io sono di anni<br/> e voi siete già canuti;<br/> per questo ho esitato per rispetto,<br/> a manifestarvi il mio sapere.
<p>7 Pensavo: “Parlerà l’età<br/> e gli anni numerosi insegneranno la sapienza”.
<p>8 Ma è lo spirito che è nell’uomo,<br/> è il soffio dell’Onnipotente che lo fa intelligente.
<p>9 Essere anziani non significa essere sapienti,<br/> essere vecchi non significa saper giudicare.
<p>10 Per questo io oso dire: “Ascoltatemi;<br/> esporrò anch’io il mio parere”.
<p>11 Ecco ho atteso le vostre parole,<br/> ho teso l’orecchio ai vostri ragionamenti.<br/> Finché andavate in cerca di argomenti,
<p>12 su di voi fissai l’attenzione.<br/> Ma ecco nessuno ha potuto confutare Giobbe,<br/> nessuno tra voi ha risposto ai suoi detti.
<p>13 Non venite a dire: “Abbiamo trovato noi la sapienza,<br/> Dio solo può vincerlo non un uomo!”.
<p>14 Egli non ha rivolto a me le sue parole,<br/> e io non gli risponderò con i vostri argomenti.
<p>15 Sono sconcertati non rispondono più ,<br/> mancano loro le parole.
<p>16 Ho atteso ma poiché non parlano più ,<br/> poiché stanno lì senza risposta,
<p>17 risponderò anch’io per la mia parte,<br/> esporrò anch’io il mio parere;
<p>18 mi sento infatti pieno di parole,<br/> mi preme lo spirito che è nel mio ventre.
<p>19 Ecco il mio ventre è come vino senza aria di sfogo,<br/> come otri nuovi sta per scoppiare.
<p>20 Parlerò e avrò un po’ d’aria,<br/> aprirò le labbra e risponderò.
<p>21 Non guarderò in faccia ad alcuno,<br/> e non adulerò nessuno,
<p>22 perché io non so adulare:<br/> altrimenti il mio creatore in breve mi annienterebbe.
<h4>33</h4>
<p>1 Ascolta dunque Giobbe i miei discorsi,<br/> porgi l’orecchio ad ogni mia parola.
<p>2 Ecco io apro la bocca,<br/> parla la mia lingua entro il mio palato.
<p>3 Il mio cuore dirà parole schiette<br/> e le mie labbra parleranno con chiarezza.
<p>4 Lo spirito di Dio mi ha creato<br/> e il soffio dell’Onnipotente mi fa vivere.
<p>5 Se puoi rispondimi,<br/> prepàrati tieniti pronto davanti a me.
<p>6 Ecco io sono come te di fronte a Dio,<br/> anch’io sono stato formato dal fango:
<p>7 ecco nulla hai da temere da me,<br/> non farò pesare su di te la mia mano.
<p>8 Tu hai detto in mia presenza<br/> e il suono delle tue parole ho udito:
<p>9 “Puro sono io senza peccato,<br/> io sono pulito non ho colpa;
<p>10 ma lui contro di me trova pretesti<br/> e mi considera suo nemico,
<p>11 pone in ceppi i miei piedi<br/> e spia tutti i miei passi!”.
<p>12 Ecco in questo non hai ragione ti rispondo:<br/> Dio infatti è più grande dell’uomo.
<p>13 Perché vuoi contendere con lui,<br/> se egli non rende conto di tutte le sue parole?
<p>14 Dio può parlare in un modo<br/> o in un altro ma non vi si presta attenzione.
<p>15 Nel sogno nella visione notturna,<br/> quando cade il torpore sugli uomini,<br/> nel sonno sul giaciglio,
<p>16 allora apre l’orecchio degli uomini<br/> e per la loro correzione li spaventa,
<p>17 per distogliere l’uomo dal suo operato<br/> e tenerlo lontano dall’orgoglio,
<p>18 per preservare la sua anima dalla fossa<br/> e la sua vita dal canale infernale.
<p>19 Talvolta egli lo corregge con dolori nel suo letto<br/> e con la tortura continua delle ossa.
<p>20 Il pane gli provoca nausea,<br/> gli ripugnano anche i cibi più squisiti,
<p>21 dimagrisce a vista d’occhio<br/> e le ossa che prima non si vedevano spuntano fuori,
<p>22 la sua anima si avvicina alla fossa<br/> e la sua vita a coloro che infliggono la morte.
<p>23 Ma se vi è un angelo sopra di lui,<br/> un mediatore solo fra mille,<br/> che mostri all’uomo il suo dovere,
<p>24 che abbia pietà di lui e implori:<br/> “Scampalo dallo scendere nella fossa,<br/> io gli ho trovato un riscatto”,
<p>25 allora la sua carne sarà più florida che in gioventù ,<br/> ed egli tornerà ai giorni della sua adolescenza.
<p>26 Supplicherà Dio e questi gli userà benevolenza,<br/> gli mostrerà con giubilo il suo volto,<br/> e di nuovo lo riconoscerà giusto.
<p>27 Egli si rivolgerà agli uomini e dirà:<br/> “Avevo peccato e violato la giustizia,<br/> ma egli non mi ha ripagato per quel che meritavo;
<p>28 mi ha scampato dal passare per la fossa<br/> e la mia vita contempla la luce”.
<p>29 Ecco tutto questo Dio fa,<br/> due tre volte per l’uomo,
<p>30 per far ritornare la sua anima dalla fossa<br/> e illuminarla con la luce dei viventi.
<p>31 Porgi l’orecchio Giobbe ascoltami,<br/> sta’ in silenzio e parlerò io;
<p>32 ma se hai qualcosa da dire rispondimi,<br/> parla perché io desidero darti ragione.
<p>33 Altrimenti ascoltami,<br/> sta’ in silenzio e io ti insegnerò la sapienza».
<h4>34</h4>
<p>1 Eliu prese a dire:
<p>2 «Ascoltate saggi le mie parole<br/> e voi dotti porgetemi l’orecchio,
<p>3 perché come l’orecchio distingue le parole<br/> e il palato assapora i cibi,
<p>4 così noi esploriamo ciò che è giusto,<br/> indaghiamo tra noi ciò che è bene.
<p>5 Giobbe ha detto: “Io sono giusto,<br/> ma Dio mi nega il mio diritto;
<p>6 contro il mio diritto passo per menzognero,<br/> inguaribile è la mia piaga benché senza colpa”.
<p>7 Quale uomo è come Giobbe<br/> che beve come l’acqua l’insulto,
<p>8 che cammina in compagnia dei malfattori,<br/> andando con uomini iniqui?
<p>9 Infatti egli ha detto: “Non giova all’uomo<br/> essere gradito a Dio”.
<p>10 Perciò ascoltatemi voi che siete uomini di senno:<br/> lontano da Dio l’iniquità<br/> e dall’Onnipotente l’ingiustizia!
<p>11 Egli infatti ricompensa l’uomo secondo le sue opere,<br/> retribuisce ciascuno secondo la sua condotta.
<p>12 In verità Dio non agisce da ingiusto<br/> e l’Onnipotente non sovverte il diritto!
<p>13 Chi mai gli ha affidato la terra?<br/> Chi gli ha assegnato l’universo?
<p>14 Se egli pensasse solo a se stesso<br/> e a sé ritraesse il suo spirito e il suo soffio,
<p>15 ogni carne morirebbe all’istante<br/> e l’uomo ritornerebbe in polvere.
<p>16 Se sei intelligente ascolta bene questo,<br/> porgi l’orecchio al suono delle mie parole.
<p>17 Può mai governare chi è nemico del diritto?<br/> E tu osi condannare il Giusto supremo?
<p>18 Lui che dice a un re: “Iniquo!”<br/> e ai prìncipi: “Malvagi!”,
<p>19 lui che non usa parzialità con i potenti<br/> e non preferisce il ricco al povero,<br/> perché tutti sono opera delle sue mani.
<p>20 In un istante muoiono e nel cuore della notte<br/> sono colpiti i potenti e periscono.<br/> Senza sforzo egli rimuove i tiranni,
<p>21 perché tiene gli occhi sulla condotta dell’uomo<br/> e vede tutti i suoi passi.
<p>22 Non vi è tenebra non densa oscurità,<br/> dove possano nascondersi i malfattori.
<p>23 Poiché non si fissa una data all’uomo<br/> per comparire davanti a Dio in giudizio:
<p>24 egli abbatte i potenti senza fare indagini,<br/> e colloca altri al loro posto.
<p>25 Perché conosce le loro opere,<br/> li travolge nella notte e sono schiacciati.
<p>26 Come malvagi li percuote,<br/> li colpisce alla vista di tutti,
<p>27 perché si sono allontanati da lui<br/> e di tutte le sue vie non vollero saperne,
<p>28 facendo salire fino a lui il grido degli oppressi,<br/> ed egli udì perciò il lamento dei poveri.
<p>29 Se egli rimane inattivo chi può condannarlo?<br/> Se nasconde il suo volto chi può vederlo?<br/> Ma sulle nazioni e sugli individui egli veglia,
<p>30 perché non regni un uomo perverso,<br/> e il popolo non venga ostacolato.
<p>31 A Dio si può dire questo:<br/> “Mi sono ingannato non farò più del male.
<p>32 Al di là di quello che vedo istruiscimi tu.<br/> Se ho commesso iniquità non persisterò”.
<p>33 Forse dovrebbe ricompensare secondo il tuo modo di vedere,<br/> perché tu rifiuti il suo giudizio?<br/> Sei tu che devi scegliere non io,<br/> di’ dunque quello che sai.
<p>34 Gli uomini di senno mi diranno<br/> insieme a ogni saggio che mi ascolta:
<p>35 “Giobbe non parla con sapienza<br/> e le sue parole sono prive di senso”.
<p>36 Bene Giobbe sia esaminato fino in fondo,<br/> per le sue risposte da uomo empio,
<p>37 perché al suo peccato aggiunge la ribellione,<br/> getta scherno su di noi<br/> e moltiplica le sue parole contro Dio».
<h4>35</h4>
<p>1 Eliu prese a dire:
<p>2 «Ti pare di aver pensato correttamente,<br/> quando dicesti: “Sono giusto davanti a Dio”?
<p>3 Tu dici infatti: “A che serve?<br/> Quale guadagno ho a non peccare?”.
<p>4 Voglio replicare a te<br/> e ai tuoi amici insieme con te.
<p>5 Contempla il cielo e osserva,<br/> considera le nubi come sono più alte di te.
<p>6 Se pecchi che cosa gli fai?<br/> Se aumenti i tuoi delitti che danno gli arrechi?
<p>7 Se tu sei giusto che cosa gli dai<br/> o che cosa riceve dalla tua mano?
<p>8 Su un uomo come te ricade la tua malizia,<br/> su un figlio d’uomo la tua giustizia!
<p>9 Si grida sotto il peso dell’oppressione,<br/> si invoca aiuto contro il braccio dei potenti,
<p>10 ma non si dice: “Dov’è quel Dio che mi ha creato,<br/> che ispira nella notte canti di gioia,
<p>11 che ci rende più istruiti delle bestie selvatiche,<br/> che ci fa più saggi degli uccelli del cielo?”.
<p>12 Si grida allora ma egli non risponde<br/> a causa della superbia dei malvagi.
<p>13 è inutile: Dio non ascolta<br/> e l’Onnipotente non vi presta attenzione;
<p>14 ancor meno quando tu dici che non lo vedi,<br/> che la tua causa sta innanzi a lui e tu in lui speri,
<p>15 e così pure quando dici che la sua ira non punisce<br/> né si cura molto dell’iniquità.
<p>16 Giobbe dunque apre a vuoto la sua bocca<br/> e accumula chiacchiere senza senso».
<h4>36</h4>
<p>1 Eliu continuò a dire:
<p>2 «Abbi un po’ di pazienza e io ti istruirò,<br/> perché c’è altro da dire in difesa di Dio.
<p>3 Prenderò da lontano il mio sapere<br/> e renderò giustizia al mio creatore.
<p>4 Non è certo menzogna il mio parlare:<br/> è qui con te un uomo dalla scienza perfetta.
<p>5 Ecco Dio è grande e non disprezza nessuno,<br/> egli è grande per la fermezza delle sue decisioni.
<p>6 Non lascia vivere l’iniquo<br/> e rende giustizia ai miseri.
<p>7 Non stacca gli occhi dai giusti,<br/> li fa sedere sui troni dei re<br/> e li esalta per sempre.
<p>8 Se sono avvinti in catene,<br/> o sono stretti dai lacci dell’afflizione,
<p>9 Dio mostra loro gli errori e i misfatti<br/> che hanno commesso per orgoglio.
<p>10 Apre loro gli orecchi alla correzione<br/> e li esorta ad allontanarsi dal male.
<p>11 Se ascoltano e si sottomettono,<br/> termineranno i loro giorni nel benessere<br/> e i loro anni fra le delizie.
<p>12 Ma se non ascoltano,<br/> passeranno attraverso il canale infernale<br/> e spireranno senza rendersene conto.
<p>13 I perversi di cuore si abbandonano all’ira,<br/> non invocano aiuto quando Dio li incatena.
<p>14 Si spegne in gioventù la loro vita,<br/> la loro esistenza come quella dei prostituti.
<p>15 Ma Dio libera il povero mediante l'afflizione,<br/> e con la sofferenza gli apre l’orecchio.
<p>16 Egli trarrà anche te dalle fauci dell’angustia<br/> verso un luogo spazioso non ristretto,<br/> e la tua tavola sarà colma di cibi succulenti.
<p>17 Ma se di giudizio iniquo sei pieno,<br/> giudizio e condanna ti seguiranno.
<p>18 Fa’ che l’ira non ti spinga allo scherno,<br/> e che il prezzo eccessivo del riscatto non ti faccia deviare.
<p>19 Varrà forse davanti a lui il tuo grido d’aiuto nell’angustia<br/> o tutte le tue risorse di energia?
<p>20 Non desiderare che venga quella notte<br/> nella quale i popoli sono sradicati dalla loro sede.
<p>21 Bada di non volgerti all’iniquità,<br/> poiché per questo sei stato provato dalla miseria.
<p>22 Ecco Dio è sublime nella sua potenza;<br/> quale maestro è come lui?
<p>23 Chi mai gli ha imposto il suo modo d’agire<br/> o chi mai ha potuto dirgli: “Hai agito male?”.
<p>24 Ricòrdati di lodarlo per le sue opere,<br/> che l’umanità ha cantato.
<p>25 Tutti le contemplano,<br/> i mortali le ammirano da lontano.
<p>26 Ecco Dio è così grande che non lo comprendiamo,<br/> è incalcolabile il numero dei suoi anni.
<p>27 Egli attrae in alto le gocce d’acqua<br/> e scioglie in pioggia i suoi vapori
<p>28 che le nubi rovesciano,<br/> grondano sull’uomo in quantità.
<p>29 Chi può calcolare la distesa delle nubi<br/> e i fragori della sua dimora?
<p>30 Ecco egli vi diffonde la sua luce<br/> e ricopre le profondità del mare.
<p>31 In tal modo alimenta i popoli<br/> e offre loro cibo in abbondanza.
<p>32 Con le mani afferra la folgore<br/> e la scaglia contro il bersaglio.
<p>33 Il suo fragore lo annuncia,<br/> la sua ira si accende contro l’iniquità.
<h4>37</h4>
<p>1 Per questo mi batte forte il cuore<br/> e mi balza fuori dal petto.
<p>2 Udite attentamente il rumore della sua voce,<br/> il fragore che esce dalla sua bocca.
<p>3 Egli lo diffonde per tutto il cielo<br/> e la sua folgore giunge ai lembi della terra;
<p>4 dietro di essa ruggisce una voce,<br/> egli tuona con la sua voce maestosa:<br/> nulla può arrestare il lampo<br/> appena si ode la sua voce.
<p>5 Dio tuona mirabilmente con la sua voce,<br/> opera meraviglie che non comprendiamo!
<p>6 Egli infatti dice alla neve: “Cadi sulla terra”<br/> e alle piogge torrenziali: “Siate violente”.
<p>7 Nella mano di ogni uomo pone un sigillo,<br/> perché tutti riconoscano la sua opera.
<p>8 Le belve si ritirano nei loro nascondigli<br/> e si accovacciano nelle loro tane.
<p>9 Dalla regione australe avanza l’uragano<br/> e il gelo dal settentrione.
<p>10 Al soffio di Dio si forma il ghiaccio<br/> e le distese d’acqua si congelano.
<p>11 Carica di umidità le nuvole<br/> e le nubi ne diffondono le folgori.
<p>12 Egli le fa vagare dappertutto<br/> secondo i suoi ordini,<br/> perché eseguano quanto comanda loro<br/> su tutta la faccia della terra.
<p>13 Egli le manda o per castigo del mondo<br/> o in segno di bontà.
<p>14 Porgi l’orecchio a questo Giobbe,<br/> férmati e considera le meraviglie di Dio.
<p>15 Sai tu come Dio le governa<br/> e come fa brillare il lampo dalle nubi?
<p>16 Conosci tu come le nuvole si muovono in aria?<br/> Sono i prodigi di colui che ha una scienza perfetta.
<p>17 Sai tu perché le tue vesti sono roventi,<br/> quando la terra è in letargo sotto il soffio dello scirocco?
<p>18 Hai tu forse disteso con lui il firmamento,<br/> solido come specchio di metallo fuso?
<p>19 Facci sapere che cosa possiamo dirgli!<br/> Noi non siamo in grado di esprimerci perché avvolti nelle tenebre.
<p>20 Gli viene forse riferito se io parlo,<br/> o se uno parla ne viene informato?
<p>21 All’improvviso la luce diventa invisibile,<br/> oscurata dalle nubi:<br/> poi soffia il vento e le spazza via.
<p>22 Dal settentrione giunge un aureo chiarore,<br/> intorno a Dio è tremenda maestà.
<p>23 L’Onnipotente noi non possiamo raggiungerlo,<br/> sublime in potenza e rettitudine,<br/> grande per giustizia: egli non opprime.
<p>24 Perciò lo temono tutti gli uomini,<br/> ma egli non considera quelli che si credono sapienti!».
<h4>38</h4>
<p>1 Il Signore prese a dire a Giobbe in mezzo all’uragano:
<p>2 «Chi è mai costui che oscura il mio piano<br/> con discorsi da ignorante?
<p>3 Cingiti i fianchi come un prode:<br/> io t’interrogherò e tu mi istruirai!
<p>4 Quando ponevo le fondamenta della terra tu dov’eri?<br/> Dimmelo se sei tanto intelligente!
<p>5 Chi ha fissato le sue dimensioni se lo sai,<br/> o chi ha teso su di essa la corda per misurare?
<p>6 Dove sono fissate le sue basi<br/> o chi ha posto la sua pietra angolare,
<p>7 mentre gioivano in coro le stelle del mattino<br/> e acclamavano tutti i figli di Dio?
<p>8 Chi ha chiuso tra due porte il mare,<br/> quando usciva impetuoso dal seno materno,
<p>9 quando io lo vestivo di nubi<br/> e lo fasciavo di una nuvola oscura,
<p>10 quando gli ho fissato un limite,<br/> e gli ho messo chiavistello e due porte
<p>11 dicendo: “Fin qui giungerai e non oltre<br/> e qui s’infrangerà l’orgoglio delle tue onde”?
<p>12 Da quando vivi hai mai comandato al mattino<br/> e assegnato il posto all’aurora,
<p>13 perché afferri la terra per i lembi<br/> e ne scuota via i malvagi,
<p>14 ed essa prenda forma come creta premuta da sigillo<br/> e si tinga come un vestito,
<p>15 e sia negata ai malvagi la loro luce<br/> e sia spezzato il braccio che si alza a colpire?
<p>16 Sei mai giunto alle sorgenti del mare<br/> e nel fondo dell’abisso hai tu passeggiato?
<p>17 Ti sono state svelate le porte della morte<br/> e hai visto le porte dell’ombra tenebrosa?
<p>18 Hai tu considerato quanto si estende la terra?<br/> Dillo se sai tutto questo!
<p>19 Qual è la strada dove abita la luce<br/> e dove dimorano le tenebre,
<p>20 perché tu le possa ricondurre dentro i loro confini<br/> e sappia insegnare loro la via di casa?
<p>21 Certo tu lo sai perché allora eri già nato<br/> e il numero dei tuoi giorni è assai grande!
<p>22 Sei mai giunto fino ai depositi della neve,<br/> hai mai visto i serbatoi della grandine,
<p>23 che io riserbo per l’ora della sciagura,<br/> per il giorno della guerra e della battaglia?
<p>24 Per quali vie si diffonde la luce,<br/> da dove il vento d’oriente invade la terra?
<p>25 Chi ha scavato canali agli acquazzoni<br/> e una via al lampo tonante,
<p>26 per far piovere anche sopra una terra spopolata,<br/> su un deserto dove non abita nessuno,
<p>27 per dissetare regioni desolate e squallide<br/> e far sbocciare germogli verdeggianti?
<p>28 Ha forse un padre la pioggia?<br/> O chi fa nascere le gocce della rugiada?
<p>29 Dal qual grembo esce il ghiaccio<br/> e la brina del cielo chi la genera,
<p>30 quando come pietra le acque si induriscono<br/> e la faccia dell’abisso si raggela?
<p>31 Puoi tu annodare i legami delle Plèiadi<br/> o sciogliere i vincoli di Orione?
<p>32 Puoi tu far spuntare a suo tempo le costellazioni<br/> o guidare l’Orsa insieme con i suoi figli?
<p>33 Conosci tu le leggi del cielo<br/> o ne applichi le norme sulla terra?
<p>34 Puoi tu alzare la voce fino alle nubi<br/> per farti inondare da una massa d’acqua?
<p>35 Scagli tu i fulmini ed essi partono<br/> dicendoti: “Eccoci!”?
<p>36 Chi mai ha elargito all’ibis la sapienza<br/> o chi ha dato al gallo intelligenza?
<p>37 Chi mai è in grado di contare con esattezza le nubi<br/> e chi può riversare gli otri del cielo,
<p>38 quando la polvere del suolo diventa fango<br/> e le zolle si attaccano insieme?
<p>39 Sei forse tu che vai a caccia di preda per la leonessa<br/> e sazi la fame dei leoncelli,
<p>40 quando sono accovacciati nelle tane<br/> o stanno in agguato nei nascondigli?
<p>41 Chi prepara al corvo il suo pasto,<br/> quando i suoi piccoli gridano verso Dio<br/> e vagano qua e là per mancanza di cibo?
<h4>39</h4>
<p>1 Sai tu quando figliano i camosci<br/> o assisti alle doglie delle cerve?
<p>2 Conti tu i mesi della loro gravidanza<br/> e sai tu quando devono partorire?
<p>3 Si curvano e si sgravano dei loro parti,<br/> espellono i loro feti.
<p>4 Robusti sono i loro figli crescono all’aperto,<br/> se ne vanno e non tornano più da esse.
<p>5 Chi lascia libero l’asino selvatico<br/> e chi ne scioglie i legami?
<p>6 Io gli ho dato come casa il deserto<br/> e per dimora la terra salmastra.
<p>7 Dei rumori della città se ne ride<br/> e non ode le urla dei guardiani.
<p>8 Gira per le montagne sua pastura,<br/> e va in cerca di quanto è verde.
<p>9 Forse il bufalo acconsente a servirti<br/> o a passare la notte presso la tua greppia?
<p>10 Puoi forse legare il bufalo al solco con le corde,<br/> o fargli arare le valli dietro a te?
<p>11 Ti puoi fidare di lui perché la sua forza è grande,<br/> e puoi scaricare su di lui le tue fatiche?
<p>12 Conteresti su di lui perché torni<br/> e raduni la tua messe sull’aia?
<p>13 Lo struzzo batte festosamente le ali,<br/> come se fossero penne di cicogna e di falco.
<p>14 Depone infatti sulla terra le uova<br/> e nella sabbia le lascia riscaldare.
<p>15 Non pensa che un piede può schiacciarle,<br/> una bestia selvatica calpestarle.
<p>16 Tratta duramente i figli come se non fossero suoi,<br/> della sua inutile fatica non si preoccupa,
<p>17 perché Dio gli ha negato la saggezza<br/> e non gli ha dato in sorte l’intelligenza.
<p>18 Ma quando balza in alto,<br/> si beffa del cavallo e del suo cavaliere.
<p>19 Puoi dare la forza al cavallo<br/> e rivestire di criniera il suo collo?
<p>20 Puoi farlo saltare come una cavalletta,<br/> con il suo nitrito maestoso e terrificante?
<p>21 Scalpita nella valle baldanzoso<br/> e con impeto va incontro alle armi.
<p>22 Sprezza la paura non teme,<br/> né retrocede davanti alla spada.
<p>23 Su di lui tintinna la faretra,<br/> luccica la lancia e il giavellotto.
<p>24 Con eccitazione e furore divora lo spazio<br/> e al suono del corno più non si tiene.
<p>25 Al primo suono nitrisce: “Ah!”<br/> e da lontano fiuta la battaglia,<br/> gli urli dei capi e il grido di guerra.
<p>26 è forse per il tuo ingegno che spicca il volo lo sparviero<br/> e distende le ali verso il meridione?
<p>27 O al tuo comando l’aquila s’innalza<br/> e costruisce il suo nido sulle alture?
<p>28 Vive e passa la notte fra le rocce,<br/> sugli spuntoni delle rocce o sui picchi.
<p>29 Di lassù spia la preda<br/> e da lontano la scorgono i suoi occhi.
<p>30 I suoi piccoli succhiano il sangue<br/> e dove sono cadaveri là essa si trova».
<h4>40</h4>
<p>1 Il Signore prese a dire a Giobbe:
<p>2 «Il censore vuole ancora contendere con l’Onnipotente?<br/> L’accusatore di Dio risponda!».
<p>3 Giobbe prese a dire al Signore:
<p>4 «Ecco non conto niente: che cosa ti posso rispondere?<br/> Mi metto la mano sulla bocca.
<p>5 Ho parlato una volta ma non replicherò,<br/> due volte ho parlato ma non continuerò».
<p>6 Il Signore prese a dire a Giobbe in mezzo all’uragano:
<p>7 «Cingiti i fianchi come un prode:<br/> io t’interrogherò e tu mi istruirai!
<p>8 Oseresti tu cancellare il mio giudizio,<br/> dare a me il torto per avere tu la ragione?
<p>9 Hai tu un braccio come quello di Dio<br/> e puoi tuonare con voce pari alla sua?
<p>10 Su órnati pure di maestà e di grandezza,<br/> rivèstiti di splendore e di gloria!
<p>11 Effondi pure i furori della tua collera,<br/> guarda ogni superbo e abbattilo,
<p>12 guarda ogni superbo e umilialo,<br/> schiaccia i malvagi ovunque si trovino;
<p>13 sprofondali nella polvere tutti insieme<br/> e rinchiudi i loro volti nel buio!
<p>14 Allora anch’io ti loderò,<br/> perché hai trionfato con la tua destra.
<p>15 Ecco l’ippopotamo che io ho creato al pari di te,<br/> si nutre di erba come il bue.
<p>16 Guarda la sua forza è nei fianchi<br/> e il suo vigore nel ventre.
<p>17 Rizza la coda come un cedro,<br/> i nervi delle sue cosce s’intrecciano saldi,
<p>18 le sue vertebre sono tubi di bronzo,<br/> le sue ossa come spranghe di ferro.
<p>19 Esso è la prima delle opere di Dio;<br/> solo il suo creatore può minacciarlo con la spada.
<p>20 Gli portano in cibo i prodotti dei monti,<br/> mentre tutte le bestie della campagna si trastullano attorno a lui.
<p>21 Sotto le piante di loto si sdraia,<br/> nel folto del canneto e della palude.
<p>22 Lo ricoprono d’ombra le piante di loto,<br/> lo circondano i salici del torrente.
<p>23 Ecco se il fiume si ingrossa egli non si agita,<br/> anche se il Giordano gli salisse fino alla bocca resta calmo.
<p>24 Chi mai può afferrarlo per gli occhi,<br/> o forargli le narici con un uncino?
<p>25 Puoi tu pescare il Leviatàn con l’amo<br/> e tenere ferma la sua lingua con una corda,
<p>26 ficcargli un giunco nelle narici<br/> e forargli la mascella con un gancio?
<p>27 Ti rivolgerà forse molte suppliche<br/> o ti dirà dolci parole?
<p>28 Stipulerà forse con te un’alleanza,<br/> perché tu lo assuma come servo per sempre?
<p>29 Scherzerai con lui come un passero,<br/> legandolo per le tue bambine?
<p>30 Faranno affari con lui gli addetti alla pesca,<br/> e lo spartiranno tra i rivenditori?
<p>31 Crivellerai tu di dardi la sua pelle<br/> e con la fiocina la sua testa?
<p>32 Prova a mettere su di lui la tua mano:<br/> al solo ricordo della lotta non ci riproverai!
<h4>41</h4>
<p>1 Ecco davanti a lui ogni sicurezza viene meno,<br/> al solo vederlo si resta abbattuti.
<p>2 Nessuno è tanto audace da poterlo sfidare:<br/> chi mai può resistergli?
<p>3 Chi mai lo ha assalito e ne è uscito illeso?<br/> Nessuno sotto ogni cielo.
<p>4 Non passerò sotto silenzio la forza delle sue membra,<br/> né la sua potenza né la sua imponente struttura.
<p>5 Chi mai ha aperto il suo manto di pelle<br/> e nella sua doppia corazza chi è penetrato?
<p>6 Chi mai ha aperto i battenti della sua bocca,<br/> attorno ai suoi denti terrificanti?
<p>7 Il suo dorso è formato da file di squame,<br/> saldate con tenace suggello:
<p>8 l’una è così unita con l’altra<br/> che l’aria fra di esse non passa;
<p>9 ciascuna aderisce a quella vicina,<br/> sono compatte e non possono staccarsi.
<p>10 Il suo starnuto irradia luce,<br/> i suoi occhi sono come le palpebre dell’aurora.
<p>11 Dalla sua bocca erompono vampate,<br/> sprizzano scintille di fuoco.
<p>12 Dalle sue narici esce fumo<br/> come da caldaia infuocata e bollente.
<p>13 Il suo fiato incendia carboni<br/> e dalla bocca gli escono fiamme.
<p>14 Nel suo collo risiede la forza<br/> e innanzi a lui corre il terrore.
<p>15 Compatta è la massa della sua carne,<br/> ben salda su di lui e non si muove.
<p>16 Il suo cuore è duro come pietra,<br/> duro come la macina inferiore.
<p>17 Quando si alza si spaventano gli dèi<br/> e per il terrore restano smarriti.
<p>18 La spada che lo affronta non penetra,<br/> né lancia né freccia né dardo.
<p>19 Il ferro per lui è come paglia,<br/> il bronzo come legno tarlato.
<p>20 Non lo mette in fuga la freccia,<br/> per lui le pietre della fionda sono come stoppia.
<p>21 Come stoppia è la mazza per lui<br/> e si fa beffe del sibilo del giavellotto.
<p>22 La sua pancia è fatta di cocci aguzzi<br/> e striscia sul fango come trebbia.
<p>23 Fa ribollire come pentola il fondo marino,<br/> fa gorgogliare il mare come un vaso caldo di unguenti.
<p>24 Dietro di sé produce una scia lucente<br/> e l’abisso appare canuto.
<p>25 Nessuno sulla terra è pari a lui,<br/> creato per non aver paura.
<p>26 Egli domina tutto ciò che superbo s’innalza,<br/> è sovrano su tutte le bestie feroci».
<h4>42</h4>
<p>1 Giobbe prese a dire al Signore:
<p>2 «Comprendo che tu puoi tutto<br/> e che nessun progetto per te è impossibile.
<p>3 Chi è colui che da ignorante,<br/> può oscurare il tuo piano?<br/> Davvero ho esposto cose che non capisco,<br/> cose troppo meravigliose per me che non comprendo.
<p>4 Ascoltami e io parlerò,<br/> io t’interrogherò e tu mi istruirai!
<p>5 Io ti conoscevo solo per sentito dire,<br/> ma ora i miei occhi ti hanno veduto.
<p>6 Perciò mi ricredo e mi pento<br/> sopra polvere e cenere».
<p>7 Dopo che il Signore ebbe rivolto queste parole a Giobbe disse a Elifaz di Teman: «La mia ira si è accesa contro di te e contro i tuoi due amici perché non avete detto di me cose rette come il mio servo Giobbe.
<p>8 Prendete dunque sette giovenchi e sette montoni e andate dal mio servo Giobbe e offriteli in olocausto per voi. Il mio servo Giobbe pregherà per voi e io per riguardo a lui non punirò la vostra stoltezza perché non avete detto di me cose rette come il mio servo Giobbe».
<p>9 Elifaz di Teman Bildad di Suach e Sofar di Naamà andarono e fecero come aveva detto loro il Signore e il Signore ebbe riguardo di Giobbe.
<p>10 Il Signore ristabilì la sorte di Giobbe dopo che egli ebbe pregato per i suoi amici. Infatti il Signore raddoppiò quanto Giobbe aveva posseduto.
<p>11 Tutti i suoi fratelli le sue sorelle e i suoi conoscenti di prima vennero a trovarlo; banchettarono con lui in casa sua condivisero il suo dolore e lo consolarono di tutto il male che il Signore aveva mandato su di lui e ognuno gli regalò una somma di denaro e un anello d’oro.
<p>12 Il Signore benedisse il futuro di Giobbe più del suo passato. Così possedette quattordicimila pecore e seimila cammelli mille paia di buoi e mille asine.
<p>13 Ebbe anche sette figli e tre figlie.
<p>14 Alla prima mise nome Colomba alla seconda Cassia e alla terza Argentea.
<p>15 In tutta la terra non si trovarono donne così belle come le figlie di Giobbe e il loro padre le mise a parte dell’eredità insieme con i loro fratelli.
<p>16 Dopo tutto questo Giobbe visse ancora centoquarant’anni e vide figli e nipoti per quattro generazioni.
<p>17 Poi Giobbe morì vecchio e sazio di giorni.
