<h4>1</h4>
<p>1 Понеже убо мнози начаша чинити повeсть о извeствованных в нас вещех,
<p>2 якоже предаша нам, иже исперва самовидцы и слуги бывшии словесе:
<p>3 изволися и мнe послeдовавшу выше вся испытно, поряду писати тебe, державный феофиле,
<p>4 да разумeеши, о нихже научился еси словесeх утверждение.
<p>5 Бысть во дни ирода царя иудейска, иерей нeкии, именем захариа, от дневныя чреды авиани: и жена его от дщерей аароновeх, и имя ей елисавет.
<p>6 Бeста же праведна оба пред Богом, ходяща во всeх заповeдех и оправданиих Господних безпорочна.
<p>7 И не бe има чада, понеже елисавет бe неплоды, и оба заматорeвша во днех своих бeста.
<p>8 Бысть же служащу ему в чину чреды своея пред Богом,
<p>9 по обычаю священничества ключися ему покадити, вшедшу в церковь Господню:
<p>10 и все множество людей бe молитву дeя внe, в год (во время) фимиама:
<p>11 явися же ему ангел Господень, стоя одесную олтаря кадильнаго.
<p>12 И смутися захариа видeв, и страх нападе нань.
<p>13 Рече же к нему ангел: не бойся, захарие: зане услышана бысть молитва твоя, и жена твоя елисаветь родит сына тебe, и наречеши имя ему иоанн.
<p>14 И будет тебe радость и веселие, и мнози о рождествe его возрадуются.
<p>15 Будет бо велий пред Господем: и вина и сикера не имать пити, и духа святаго исполнится еще из чрева матере своея:
<p>16 и многих от сынов израилевых обратит ко Господу Богу их.
<p>17 И той предидет пред ним духом и силою илииною, обратити сердца отцем на чада, и противныя в мудрости праведных, уготовати Господви люди совершены.
<p>18 И рече захариа ко ангелу: по чесому разумeю сие? аз бо есмь стар, и жена моя заматорeвши во днех своих.
<p>19 И отвeщав ангел рече ему: аз есмь гавриил предстояй пред Богом, и послан есмь глаголати к тебe и благовeстити тебe сия:
<p>20 и се будеши молчя и не могий проглаголати, до негоже дне будут сия: зане не вeровал еси словесем моим, яже сбудутся во время свое.
<p>21 И бeша людие ждуще захарию: и чудяхуся коснящу ему в церкви.
<p>22 Изшед же не можаше глаголати к ним: и разумeша, яко видeние видe в церкви: и той бe помавая им, и пребываше нeм.
<p>23 И бысть яко исполнишася дние службы его, иде в дом свой.
<p>24 По сих же днех зачат елисавет жена его, и таяшеся мeсяц пять, глаголющи:
<p>25 яко тако мнe сотвори Господь во дни, в няже призрe отяти поношение мое в человeцeх.
<p>26 В мeсяц же шестый послан бысть ангел гавриил от Бога во град галилейский, емуже имя назарет,
<p>27 к дeвe обрученнeй мужеви, емуже имя иосиф, от дому давидова: и имя дeвe мариамь.
<p>28 И вшед к ней ангел рече: радуися, благодатная: Господь с тобою: благословена ты в женах.
<p>29 Она же видeвши смутися о словеси его и помышляше, каково будет цeлование сие.
<p>30 И рече ангел ей: не бойся, мариамь: обрeла бо еси благодать у Бога.
<p>31 И се зачнеши во чревe, и родиши Сына, и наречеши имя ему Иисус.
<p>32 Сей будет велий, и Сын вышняго наречется: и даст ему Господь Бог престол давида отца его:
<p>33 и воцарится в дому иаковли во вeки, и царствию его не будет конца.
<p>34 Рече же мариамь ко ангелу: како будет сие, идeже мужа не знаю?
<p>35 И отвeщав ангел рече ей: дух святый найдет на тя, и сила вышняго осeнит тя, тeмже и раждаемое свято наречется Сын Божий.
<p>36 И се елисавет южика твоя, и та зачат сына в старости своей: и сей мeсяц шестый есть ей нарицаемeй неплоды?
<p>37 яко не изнеможет у Бога всяк глагол.
<p>38 Рече же мариамь: се раба Господня: буди мнe по глаголу твоему. И отиде от нея ангел.
<p>39 Воставши же мариамь во дни тыя, иде в горняя со тщанием, во град иудов:
<p>40 и вниде в дом захариин, и цeлова елисавет.
<p>41 И бысть яко услыша елисавет цeлование мариино, взыграся младенец во чревe ея: и исполнися духа свята елисавет,
<p>42 и возопи гласом велиим, и рече: благословена ты в женах, и благословен плод чрева твоего.
<p>43 И откуду мнe сие, да приидет мати Господа моего ко мнe?
<p>44 Се бо, яко бысть глас цeлования твоего во ушию моею, взыграся младенец радощами во чревe моем.
<p>45 И блаженна вeровавшая, яко будет совершение глаголанным ей от Господа.
<p>46 И рече мариамь: величит душа моя Господа,
<p>47 и возрадовася дух мой о Бозe спасe моем.
<p>48 яко призрe на смирение рабы своея: се бо отнынe ублажат мя вси роди:
<p>49 яко сотвори мнe величие сильный, и свято имя его:
<p>50 и милость его в роды родов боящымся его.
<p>51 Сотвори державу мышцею своею: расточи гордыя мыслию сердца их?
<p>52 низложи сильныя со престол, и вознесе смиренныя:
<p>53 алчущыя исполни благ, и богатящыяся отпусти тщы.
<p>54 Восприят израиля отрока своего, помянути милости,
<p>55 якоже глагола ко отцем нашым, аврааму и сeмени его до вeка.
<p>56 Пребысть же мариамь с нею яко три мeсяцы и возвратися в дом свой.
<p>57 Елисавети же исполнися время родити ей, и роди сына.
<p>58 И слышаша окрест живущии и ужики ея, яко возвеличил есть Господь милость свою с нею: и радовахуся с нею.
<p>59 И бысть во осмый день, приидоша обрeзати отроча, и нарицаху е именем отца его, захарию.
<p>60 И отвeщавши мати его рече: ни, но да наречется иоанн.
<p>61 И рeша к ней, яко никтоже есть в родствe твоем, иже нарицается именем тeм.
<p>62 И помаваху отцу его, еже како бы хотeл нарещи е.
<p>63 И испрошь дщицу, написа, глаголя: иоанн будет имя ему. И чудяхуся вси.
<p>64 Отверзошася же уста его абие и язык его, и глаголаше, благословя Бога.
<p>65 И бысть на всeх страх живущих окрест их: и во всей странe иудейстeй повeдаеми бяху вси глаголи сии.
<p>66 И положиша вси слышавшии в сердцe своем, глаголюще: что убо отроча сие будет? И рука Господня бe с ним.
<p>67 И захариа отец его исполнися духа свята, и пророчествова, глаголя:
<p>68 благословен Господь Бог израилев, яко посeти и сотвори избавление людем своим:
<p>69 и воздвиже рог спасeния нам, в дому давида отрока своего:
<p>70 якоже глагола усты святых сущих от вeка пророк его,
<p>71 спасeние от враг наших и из руки всeх ненавидящих нас:
<p>72 сотворити милость со отцы нашими и помянути завeт святый свой,
<p>73 клятву, еюже клятся ко аврааму отцу нашему, дати нам,
<p>74 без страха, из руки враг наших избавльшымся,
<p>75 служити ему преподобием и правдою пред ним вся дни живота нашего.
<p>76 И ты, отроча, пророк вышняго наречешися: предидеши бо пред лицем Господним, уготовати пути его,
<p>77 дати разум спасeния людем его, во оставление грeх их,
<p>78 милосердия ради милости Бога нашего, в нихже посeтил есть нас восток свыше,
<p>79 просвeтити во тьмe и сeни смертнeи сeдящыя, направити ноги нашя на путь мирен.
<p>80 отроча же растяше и крeпляшеся духом: и бe в пустынях до дне явления своего ко израилю.
<h4>2</h4>
<p>1 Бысть же во дни тыя, изыде повелeние от кесаря августа написати всю вселенную.
<p>2 Сие написание первое бысть владящу сириею киринию.
<p>3 И идяху вси написатися, кождо во свой град.
<p>4 Взыде же и иосиф от галилеи, из града назарета, во иудею, во град давидов, иже нарицается вифлеем, зане быти ему от дому и отечества давидова,
<p>5 написатися с мариею обрученою ему женою, сущею непраздною.
<p>6 Бысть же, егда быста тамо, исполнишася дние родити ей:
<p>7 и роди Сына своего первенца, и повит его, и положи его в яслех: зане не бe им мeста во обители.
<p>8 И пастырие бeху в тойже странe, бдяще и стрегуще стражу нощную о стадe своем.
<p>9 И се ангел Господнь ста в них, и слава Господня осия их: и убояшася страхом велиим.
<p>10 И рече им ангел: не бойтеся: се бо благовeствую вам радость велию, яже будет всeм людем:
<p>11 яко родися вам днесь спас, иже есть Христос Господь, во градe давидовe:
<p>12 и се вам знамение. обрящете младенца повита, лежаща в яслех.
<p>13 И внезапу бысть со ангелом множество вой небесных, хвалящих Бога и глаголющих:
<p>14 слава в вышних Богу, и на земли мир, во человeцeх благоволение.
<p>15 И бысть, яко отидоша от них на небо ангели, и человeцы пастырие рeша друг ко другу: прейдем до вифлеема и видим глагол сей бывший, егоже Господь сказа нам.
<p>16 И приидоша поспeшшеся, и обрeтоша мариамь же и иосифа, и младенца лежаща во яслех.
<p>17 Видeвше же сказаша о глаголe глаголаннeм им о отрочати сем.
<p>18 И вси слышавшии дивишася о глаголанных от пастыреи к ним.
<p>19 Мариамь же соблюдаше вся глаголы сия, слагающи в сердцы своем.
<p>20 И возвратишася пастырие, славяще и хваляще Бога о всeх, яже слышаша и видeша, якоже глаголано бысть к ним.
<p>21 И егда исполнишася осмь дний, да обрeжут его, и нарекоша имя ему Иисус, нареченное ангелом прежде даже не зачатся во чревe.
<p>22 И егда исполнишася дние очищения ею, по закону моисеову, вознесоста его во иерусалим, поставити его пред Господем,
<p>23 якоже есть писано в законe Господни. яко всяк младенец мужеска полу, разверзая ложесна, свято Господви наречется:
<p>24 и еже дати жертву, по реченному в законe Господни, два горличища или два птенца голубина.
<p>25 И се бe человeк во иерусалимe, емуже имя симеон: и человeк сей праведен и благочестив, чая утeхи израилевы: и дух бe свят в нем.
<p>26 И бe ему обeщано духом святым, не видeти смерти, прежде даже не видит Христа Господня.
<p>27 И прииде духом в церковь. И егда введоста родителя отроча Иисуса, сотворити има по обычаю законному о нем,
<p>28 и той прием его на руку своею, и благослови Бога, и рече:
<p>29 нынe отпущаеши раба твоего, влко, по глаголу твоему, с миром:
<p>30 яко видeстe очи мои спасeние твое,
<p>31 еже еси уготовал пред лицем всeх людей:
<p>32 свeт во откровение языком, и славу людей твоих израиля.
<p>33 И бe иосиф и мати его чудящася о глаголемых о нем.
<p>34 И благослови я симеон, и рече к марии матри его: се лежит сей на падение и на востание многим во израили, и в знамение пререкаемо:
<p>35 и тебe же самой душу пройдет оружие. яко да открыются от многих сердец помышления.
<p>36 И бe анна пророчица, дщи фануилева, от колeна асирова: сия заматорeвши во днех мнозeх, живши с мужем седмь лeт от дeвства своего:
<p>37 и та вдова яко лeт осмьдесят и четыре, яже не отхождаше от церкве, постом и молитвами служащи день и нощь.
<p>38 И та в той час приставши исповeдашеся Господеви, и глаголаше о нем всeм чающым избавления во иерусалимe.
<p>39 И яко скончашася вся по закону Господню, возвратишася в галилею, во град свой назарет.
<p>40 Отроча же растяше и крeпляшеся духом, исполняяся премудрости: и благодать Божия бe на нем.
<p>41 И хождаста родителя его на всяко лeто во иерусалим в праздник пасхи.
<p>42 И егда бысть двоюнадесяти лeту, восходящым им во иерусалим по обычаю праздника,
<p>43 и скончавшым дни, и возвращающымся им, оста отрок Иисус во иерусалимe: и не разумe иосиф и мати его:
<p>44 мнeвша же его в дружинe суща, преидоста дне путь, и искаста его во сродницeх и в знаемых:
<p>45 и не обрeтша его, возвратистася во иерусалим, взыскающа его.
<p>46 И бысть по триех днех, обрeтоста его в церкви, сeдящаго посредe учителей, и послушающаго их, и вопрошающаго их:
<p>47 ужасахуся же вси послушающии его о разумe и о отвeтeх его.
<p>48 И видeвша его, дивистася: и к нему мати его рече: чадо, что сотвори нама тако? се отец твой и аз боляща искахома тебе.
<p>49 И рече к нима. что яко искаста мене? не вeста ли, яко в тeх, яже Отца моего, достоит быти ми?
<p>50 И та не разумeста глагола, егоже глагола има.
<p>51 И сниде с нима, и прииде в назарет: и бe повинуяся има. И мати его соблюдаше вся глаголы сия в сердцы своем.
<p>52 И Иисус преспeваше премудростию и возрастом и благодатию у Бога и человeк.
<h4>3</h4>
<p>1 В пятое же надесяте лeто владычества тивериа кесаря, обладающу понтийскому пилату иудеею, и четвертовластвующу галилеею ироду, филиппу же брату его четвертовластвующу итуреею и трахонитскою страною, и лисанию авилиниею четвертовластвующу,
<p>2 при архиереи аннe и каиафe, бысть глагол Божии ко иоанну захариину сыну в пустыни.
<p>3 И прииде во всю страну иорданскую, проповeдая крещение покаяния во оставление грeхов:
<p>4 якоже есть писано в книзe словес исаии пророка, глаголюща: глас вопиющаго в пустыни: уготовайте путь Господнь: правы творите стези его:
<p>5 всяка дебрь исполнится, и всяка гора и холм смирится: и будут стропотная в правая, и острии в пути гладки:
<p>6 и узрит всяка плоть спасeние Божие.
<p>7 Глаголаше же исходящым народом креститися от него: порождения ехиднова, кто сказа вам бeжати от грядущаго гнeва?
<p>8 Сотворите убо плоды достоины покаяния: и не начинайте глаголати в себe: отца имамы авраама: глаголю бо вам, яко может Бог от камения сего воздвигнути чада аврааму.
<p>9 Уже бо и сeкира при корени древа лежит: всяко убо древо, не творящее плода добра, посeкается и во огнь вметается.
<p>10 И вопрошаху его народи, глаголюще: что убо сотворим?
<p>11 Отвeщав же глагола им: имeяй двe ризe, да подаст не имущему: и имeяй брашна, такожде да творит.
<p>12 Приидоша же и мытари креститися от него, и рeша к нему: учителю, что сотворим?
<p>13 Он же рече к ним: ничтоже болeе от повелeннаго вам творите.
<p>14 Вопрошаху же его и воини, глаголюще: и мы что сотворим? И рече к ним: никогоже обидите, ни оклеветавайте: и довольни будите оброки вашими.
<p>15 Чающым же людем, и помышляющым всeм в сердцах своих о иоаннe, еда той есть Христос,
<p>16 отвeщаваше иоанн всeм, глаголя: аз убо водою крещаю вы: грядет же крeплий мене, емуже нeсмь достоин отрeшити ремень сапогу его: той вы крестит духом святым и огнем:
<p>17 емуже лопата в руку его, и отребит гумно свое, и соберет пщеницу в житницу свою, плевы же сожжет огнем негасающим.
<p>18 Многа же убо и ина, утeшая благовeствоваше людем.
<p>19 Ирод же четвертовластник, обличаем от него о иродиадe женe брата своего, и о всeх, яже сотвори злая ирод,
<p>20 приложи и сие над всeми, и затвори иоанна в темницe.
<p>21 Бысть же егда крестишася вси людие, и Иисусу крещшуся и молящуся, отверзеся небо,
<p>22 и сниде дух святый тeлесным образом, яко голубь, нань: и глас с небесе бысть, глаголя: ты еси Сын мой возлюбленный, о тебe благоволих.
<p>23 И той бe Иисус яко лeт тридесять начиная, сый, яко мнимь, Сын иосифов, илиев,
<p>24 матфатов, левиин, мелхиин, ианнаев, иосифов,
<p>25 маттафиев, амосов, наумов, еслимов, наггеов,
<p>26 маафов, маттафиев, семеиев, иосифов, иудин,
<p>27 иоаннанов, рисаев, зоровавелев, салафиилев, нириев,
<p>28 мелхиев, аддиев, косамов, елмодамов, иров,
<p>29 иосиев, елиезеров, иоримов, матфатов, левиин,
<p>30 симеонов, иудин, иосифов, ионанов, елиакимов,
<p>31 мелеаев, маинанов, маттафаев, нафанов, давидов,
<p>32 иессеов, овидов, воозов, салмонов, наассонов,
<p>33 аминадавов, арамов, есромов, фаресов, иудин,
<p>34 иаковль, исааков, авраамов, фарин, нахоров,
<p>35 серухов, рагавов, фалеков, еверов, саланов,
<p>36 каинанов, арфаксадов, симов, ноев, ламехов,
<p>37 мафусалев, енохов, иаредов, малелеилов, каинанов,
<p>38 еносов, сифов, адамов, Божий.
<h4>4</h4>
<p>1 Иисус же исполнь духа свята возвратися от иордана: и ведяшеся духом в пустыню,
<p>2 дний четыридесять искушаемь от диавола: и не яст ничесоже во дни тыя: и скончавшымся им, послeди взалка.
<p>3 И рече ему диавол: аще Сын еси Божии, рцы каменеви сему, да будет хлeб.
<p>4 И отвeща Иисус к нему, глаголя: писано есть, яко не о хлeбe едином жив будет человeк, но о всяком глаголe Божии.
<p>5 И возвед его диавол на гору высоку, показа ему вся царствия вселенныя в часe (чертe) временнe.
<p>6 И рече ему диавол: тебe дам власть сию всю и славу их: яко мнe предана есть, и, емуже аще хощу, дам ю:
<p>7 ты убо аще поклонишися предо мною, будут тебe вся.
<p>8 И отвeщав рече ему Иисус: иди за мною, сатано писано есть: поклонишися Господу Богу твоему, и тому единому послужиши.
<p>9 И веде его во иерусалим, и постави его на крилe церковнeм, и рече ему: аще Сын еси Божии, верзися отсюду долу:
<p>10 писано бо есть, яко ангелом своим заповeсть о тебe сохранити тя:
<p>11 и на руках возьмут тя, да не когда преткнеши о камень ногу твою.
<p>12 И отвeщав рече ему Иисус, яко речено есть: не искусиши Господа Бога твоего.
<p>13 И скончав все искушение диавол, отиде от него до времене.
<p>14 И возвратися Иисус в силe духовнeй в галилею: и вeсть изыде по всей странe о нем.
<p>15 И той учаше на сонмищах их, славим всeми.
<p>16 И прииде в назарет, идeже бe воспитан. и вниде, по обычаю своему, в день субботныи в сонмище, и воста чести.
<p>17 И даша ему книгу исаии пророка: и разгнув книгу, обрeте мeсто, идeже бe написано:
<p>18 дух Господнь на мнe: егоже ради помаза мя благовeстити нищым, посла мя исцeлити сокрушенныя сердцем, проповeдати плeненным отпущение и слeпым прозрeние, отпустити сокрушенныя во отраду,
<p>19 проповeдати лeто Господне приятно.
<p>20 И согнув книгу, отдав слузe, сeде: и всeм в сонмищи очи бeху зряще нань.
<p>21 И начат глаголати к ним, яко днесь сбысться писание сие во ушию вашею.
<p>22 И вси свидeтельствоваху ему, и дивляхуся о словесeх благодати, исходящих из уст его, и глаголаху: не сей ли есть Сын иосифов?
<p>23 И рече к ним: всяко речете ми притчу сию: врачу, исцeлися сам: елика слышахом бывшая в капернаумe, сотвори и здe во отечествии своем.
<p>24 Рече же: аминь глаголю вам, яко никоторый пророк приятен есть во отечествии своем.
<p>25 Поистиннe же глаголю вам: многи вдовицы бeша во дни илиины во израили, егда заключися небо три лeта и мeсяц шесть, яко бысть глад велик по всей земли:
<p>26 и ни ко единой их послан бысть илиа, токмо в сарепту сидонскую к женe вдовицe.
<p>27 И мнози прокажени бeху при елиссеи пророцe во израили: и ни един же от них очистися, токмо нееман сирианин.
<p>28 И исполнишася вси ярости в сонмищи, слышавшии сия.
<p>29 И воставше изгнаша его вон из града, и ведоша его до верху горы, на нейже град их создан бяше, да быша его низринули:
<p>30 он же прошед посредe их, идяше.
<p>31 И сниде в капернаум град галилейский: и бe учя их в субботы.
<p>32 И ужасахуся о учении его: яко со властию бe слово его.
<p>33 И в сонмищи бe человeк имый духа бeса нечиста, и возопи гласом велиим,
<p>34 глаголя: остави, что нам и тебe, Иисусе назарянине, пришел еси погубити нас: вeм тя, кто еси, святый Божий.
<p>35 И запрети ему Иисус, глаголя: премолчи и изыди из него. И поверг его бeс посредe, изыде из него, никакоже вредив его.
<p>36 И бысть ужас на всeх, и стязахуся, друг ко другу глаголюще: что слово сие, яко властию и силою велит нечистым духовом, и исходят?
<p>37 И исхождаше глас о нем во всяко мeсто страны.
<p>38 Востав же из сонмища, вниде в дом симонов: теща же симонова бe одержима огнем велиим: и молиша его о ней.
<p>39 И став над нею, запрети огню, и остави ю: абие же воставши служаше им.
<p>40 Заходящу же солнцу, вси, елицы имeяху болящыя недуги различными, привождаху их к нему: он же на единаго коегождо их руцe возложь, исцeляше их.
<p>41 Исхождаху же и бeси от многих, вопиюще и глаголюще, яко ты еси Христос Сын Божий. И запрещая не даяше им глаголати, яко вeдяху Христа самаго суща.
<p>42 Бывшу же дни, изшед иде в пусто мeсто: и народи искаху его, и приидоша к нему, и удержаваху его, да бы не отшел от них.
<p>43 Он же рече к ним, яко и другим градовом благовeстити ми подобает царствие Божие: яко на се послан есмь.
<p>44 И бe проповeдая на сонмищах галилейских.
<h4>5</h4>
<p>1 Бысть же належащу ему народу, да быша слышали слово Божие, и той бe стоя при езерe геннисаретстe:
<p>2 и видe два корабля стояща при езерe: рыбарие же отшедше от нею, измываху мрежи.
<p>3 Влeз же в един от кораблю, иже бe симонов, моли его от земли отступити мало: и сeд учаше из корабля народы.
<p>4 Якоже преста глаголя, рече к симону: поступи во глубину, и вверзите мрежи вашя в ловитву.
<p>5 И отвeщав симон рече ему: наставниче, об нощь всю труждшеся, ничесоже яхом: по глаголу же твоему ввергу мрежу.
<p>6 И се сотворше, яша множество рыб много: протерзашеся же мрежа их.
<p>7 И помануша причастником, иже бeху во друзeм корабли, да пришедше помогут им: и приидоша, и исполниша оба корабля, яко погружатися има.
<p>8 Видeв же симон петр, припаде к колeнома Иисусовома, глаголя: изыди от мене, яко муж грeшен есмь, Господи.
<p>9 Ужас бо одержаше его и вся сущыя с ним, о ловитвe рыб, яже яша.
<p>10 Такожде же иакова и иоанна сына зеведеова, яже бeста обещника симонови. И рече к симону Иисус: не бойся: отселe будеши человeки ловя.
<p>11 И извлекше оба корабля на землю, оставльше вся, вслед его идоша.
<p>12 И бысть егда бe Иисус во едином от градов, и се муж исполнь прокажения: и видeв Иисуса, пад ниц, моляся ему, глаголя: Господи, аще хощеши, можеши мя очистити.
<p>13 И простер руку, коснуся его, рек: хощу, очистися: и абие проказа отиде от него.
<p>14 И той заповeда ему никомуже повeдати: но шед покажися иереови, и принеси о очищении твоем, якоже повелe моисей, во свидeтельство им.
<p>15 Прохождаше же паче слово о нем: и схождахуся народи мнози слышати и цeлитися от него от недуг своих.
<p>16 Той же бe отходя в пустыню и моляся.
<p>17 И бысть во един от дний, и той бe учя: и бeху сeдяще фарисее и законоучителие, иже бeху пришли от всякия веси галилейския и иудейския и иерусалимския: и сила Господня бe исцeляющи их:
<p>18 и се мужие носяще на одрe человeка, иже бe разслаблен, и искаху внести его и положити пред ним:
<p>19 и не обрeтше кудe внести его народа ради, взлeзше на храм, сквозe скуделы (кров скудельный) низвeсиша его со одром на среду пред Иисуса.
<p>20 И видeв вeру их, рече ему: человeче, оставляют ти ся грeси твои.
<p>21 И начаша помышляти книжницы и фарисее, глаголюще: кто есть сей, иже глаголет хулы, кто может оставляти грeхи, токмо един Бог?
<p>22 Разумeв же Иисус помышления их, отвeщав рече к ним. что помышляете в сердцах ваших?
<p>23 что есть удобeе, рещи: оставляют ти ся грeси твои? или рещи: востани и ходи?
<p>24 но да увeсте, яко власть имать Сын человeческии на земли отпущати грeхи, (рече разслабленному:) тебe глаголю: востани и возьми одр твой, и иди в дом твой.
<p>25 И абие востав пред ними, взем, на немже лежаше, иде в дом свой, славя Бога.
<p>26 И ужас прият всeх, и славляху Бога: и исполнишася страха, глаголюще, яко видeхом преславная днесь.
<p>27 И посем изыде, и узрe мытаря именем левию, сeдяща на мытницe, и рече ему: иди по мнe.
<p>28 И оставль вся, востав вослeд его иде.
<p>29 И сотвори учреждение велие левий ему в дому своем. и бe народ мытарей мног, и инeх, иже бяху с ним возлежаще.
<p>30 И роптаху книжницы на него и фарисее, ко учеником его глаголюще: почто с мытари и грeшники ясте и пиете?
<p>31 И отвeщав Иисус рече к ним: не требуют здравии врача, но болящии:
<p>32 не приидох призвати праведных, но грeшныя в покаяние.
<p>33 Они же рeша к нему: почто ученицы иоанновы постятся часто и молитвы творят, такожде и фарисейстии, а твои ядят и пиют?
<p>34 Он же рече к ним: еда можете сыны брачныя, дондеже жених с ними есть, сотворити поститися?
<p>35 Приидут же дние, егда отят будет от них жених, и тогда постятся в тыя дни.
<p>36 Глаголаше же и притчу к ним, яко никтоже приставления ризы новы приставляет на ризу ветху: аще ли же ни, и новую раздерет, и ветсeи не согласует еже от новаго.
<p>37 И никтоже вливает вина нова в мeхи ветхи: аще ли же ни, расторгнет новое вино мeхи, и само излиется, и мeси погибнут.
<p>38 Но вино новое в мeхи новы вливати (вливати подобает). и обоя соблюдутся.
<p>39 И никтоже пив ветхое, абие хощет новаго: глаголет бо: ветхое лучше есть.
<h4>6</h4>
<p>1 Бысть же в субботу второпервую ити ему сквозe сeяния: и восторгаху ученицы его класы, и ядяху, стирающе руками.
<p>2 Нeцыи же от фарисей рeша им: что творите, егоже не достоит творити в субботы?
<p>3 И отвeщав Иисус рече к ним: ни ли сего чли есте, еже сотвори давид, егда взалкася сам и иже с ним бяху?
<p>4 како вниде в дом Божий, и хлeбы предложения взем, и яде, и даде и сущым с ним, ихже не достояше ясти, токмо единым иереем?
<p>5 И глаголаше им, яко господь есть Сын человeческий и субботe.
<p>6 Бысть же и в другую субботу внити ему в сонмище и учити. и бe тамо человeк, и рука ему десная бe суха.
<p>7 Назираху же книжницы и фарисеи, аще в субботу исцeлит, да обрящут рeчь нань.
<p>8 Он же вeдяше помышления их, и рече человeку имущему суху руку: востани и стани посредe. Он же востав ста.
<p>9 Рече же Иисус к ним: вопрошу вы: что достоит в субботы, добро творити, или зло творити? душу спасти, или погубити? Они же умолчаша.
<p>10 И воззрeв на всeх их, рече ему: простри руку твою. Он же сотвори тако: и утвердися рука его здрава яко другая.
<p>11 Они же исполнишася безумия, и глаголаху друг ко другу, что быша сотворили Иисусови.
<p>12 Бысть же во дни тыя, изыде в гору помолитися: и бe об нощь в молитвe Божии.
<p>13 И егда бысть день, призва ученики своя: и избра от них дванадесяте, ихже и апостолы нарече:
<p>14 симона, егоже именова петра, и андреа брата его, иакова и иоанна, филиппа и варфоломеа,
<p>15 матфеа и фому, иакова алфеева и симона нарицаемаго зилота,
<p>16 иуду иаковля, и иуду искариотскаго, иже и бысть предатель.
<p>17 Изшед с ними, ста на мeстe равнe: и народ ученик его, и множество много людей от всея иудеи и иерусалима и помория тирска и сидонска,
<p>18 иже приидоша послушати его и исцeлитися от недуг своих, и страждущии от дух нечистых: и исцeляхуся.
<p>19 И весь народ искаше прикасатися ему: яко сила от него исхождаше и исцeляше вся.
<p>20 И той возвед очи свои на ученики своя, глаголаше: блажени нищии духом: яко ваше есть царствие Божие.
<p>21 Блажени, алчущии нынe: яко насытитеся. Блажени, плачущии нынe: яко возсмeетеся.
<p>22 Блажени будете, егда возненавидят вас человeцы, и егда разлучат вы, и поносят, и пронесут имя ваше яко зло, Сына человeческаго ради.
<p>23 Возрадуйтеся в той день и взыграйте: се бо мзда ваша многа на небеси. По сим бо творяху пророком отцы их.
<p>24 Обаче горе вам богатым: яко отстоите утeшения вашего (яко восприемлете утeшение ваше).
<p>25 Горе вам, насыщеннии нынe: яко взалчете. Горе вам смeющымся нынe: яко возрыдаете и восплачете.
<p>26 Горе, егда добрe рекут вам вси человeцы: по сим бо творяху лжепророком отцы их.
<p>27 Но вам глаголю слышащым: любите враги вашя, добро творите ненавидящым вас,
<p>28 благословите кленущыя вы, и молитеся за творящих вам обиду.
<p>29 Биющему тя в ланиту, подаждь и другую: и от взимающаго ти ризу, и срачицу не возбрани.
<p>30 Всякому же просящему у тебе, дай: и от взимающаго твоя, не истязуй.
<p>31 И якоже хощете да творят вам человeцы, и вы творите им такожде.
<p>32 И аще любите любящыя вы, кая вам благодать есть? ибо и грeшницы любящыя их любят.
<p>33 И аще благотворите благотворящым вам, кая вам благодать есть? ибо и грeшницы тожде творят.
<p>34 И аще взаим даете, от нихже чаете восприяти, кая вам благодать есть, ибо и грeшницы грeшником взаим давают, да восприимут равная.
<p>35 Обаче любите враги вашя, и благотворите, и взаим дайте, ничесоже чающе: и будет мзда ваша многа, и будете сынове вышняго: яко той благ есть на безблагодатныя (неблагодарныя) и злыя.
<p>36 Будите убо милосерди, якоже и Отец ваш милосерд есть.
<p>37 И не судите, и не судят вам: и не осуждайте, да не осуждени будете: отпущайте, и отпустят вам:
<p>38 дайте, и дастся вам: мeру добру, наткану и потрясну и преливающуся дадят на лоно ваше: тою бо мeрою, еюже мeрите, возмeрится вам.
<p>39 Рече же притчу им: еда может слeпец слeпца водити? не оба ли в яму впадетася?
<p>40 Нeсть ученик над учителя своего: совершен же всяк будет, якоже и учитель его.
<p>41 Что же видиши сучец, иже есть во очеси брата твоего, бервна же, еже есть во очеси твоем, не чуеши?
<p>42 Или како можеши рещи брату твоему: брате, остави, да изьму сучец, иже есть во очеси твоем, сам сущаго во очеси твоем бервна не видя? Лицемeре, изьми первeе бервно из очесе твоего, и тогда прозриши изяти сучец из очесе брата твоего.
<p>43 Нeсть бо древо добро, творя плода зла: ниже древо зло, творя плода добра.
<p>44 Всяко бо древо от плода своего познается: не от терния бо чешут смоквы, ни от купины емлют гроздия.
<p>45 Благий человeк от благаго сокровища сердца своего износит благое: и злый человeк от злаго сокровища сердца своего износит злое: от избытка бо сердца глаголют уста его.
<p>46 Что же мя зовете: Господи, Господи, и не творите, яже глаголю?
<p>47 Всяк грядый ко мнe и слышай словеса моя и творя я, скажу вам, кому есть подобен.
<p>48 подобен есть человeку зиждущу храмину, иже ископа и углуби, и положи основание на камени: наводнению же бывшу, припаде рeка ко храминe той, и не може поколебати ея: основана бо бe на камени.
<p>49 Слышавый же и не сотворивый подобен есть человeку создавшему храмину на земли без основания: к нейже припаде рeка, и абие падеся, и бысть разрушение храмины тоя велие.
<h4>7</h4>
<p>1 Егда же сконча вся глаголы своя в слухи людем, вниде в капернаум.
<p>2 Сотнику же нeкоему раб боля злe, хотяше (имeяше) умрети, иже бe ему честен.
<p>3 Слышав же о Иисусe, посла к нему старцы иудейския, моля его, яко да пришед спасет раба его.
<p>4 Они же пришедше ко Иисусови, моляху его тощно, глаголюще, яко достоин есть, емуже даси сие:
<p>5 любит бо язык наш, и сонмище той созда нам.
<p>6 Иисус же идяше с ними. И уже ему не далече сущу от храмины, посла к нему сотник други, глаголя ему: Господи, не движися: нeсмь бо достоин, да под кров мой внидеши.
<p>7 Тeмже ни себе достойна сотворих приити к тебe: но рцы слово, и исцeлeет отрок мой.
<p>8 Ибо и аз человeк есмь под владыкою учинен, имeя под собою воины: и глаголю сему: иди, и идет: и другому: прииди, и приидет: и рабу моему: сотвори сие, и сотворит.
<p>9 Слышав же сия Иисус, чудися ему, и обращься идущему по нем народу рече: глаголю вам, ни во израили толики вeры обрeтох.
<p>10 И возвращшеся послании обрeтоша болящаго раба исцeлeвша.
<p>11 И бысть посем, идяше во град, нарицаемый наин: и с ним идяху ученицы его мнози и народ мног.
<p>12 Якоже приближися ко вратом града, и се изношаху умерша, сына единородна матери своей, и та бe вдова: и народ от града мног с нею.
<p>13 И видeв ю Господь, милосердова о ней, и рече ей: не плачи.
<p>14 И приступль коснуся во одр: носящии же сташа: и рече: юноше, тебe глаголю, востани.
<p>15 И сeде мертвый, и начат глаголати: и даде его матери его.
<p>16 Прият же страх всeх, и славляху Бога, глаголюще: яко пророк велий воста в нас, и яко посeти Бог людей своих.
<p>17 И изыде слово сие по всей иудеи о нем, и по всей странe.
<p>18 И возвeстиша иоанну ученицы его о всeх сих.
<p>19 И призвав два нeкая от ученик своих иоанн, посла ко Иисусу, глаголя: ты ли еси грядый, или иного чаем?
<p>20 Пришедша же к нему мужа рeста: иоанн креститель посла нас к тебe, глаголя: ты ли еси грядый, или иного чаем,
<p>21 В той же час исцeли многи от недуг и ран и дух злых, и многим слeпым дарова прозрeние.
<p>22 И отвeщав Иисус рече има: шедша возвeстита иоанну, яже видeста и слышаста: яко слeпии прозирают, хромии ходят, прокаженнии очищаются, глусии слышат, мертвии востают, нищии благовeствуют:
<p>23 и блажен есть, иже аще не соблазнится о мнe.
<p>24 Отшедшема же ученикома иоанновома, начат глаголати к народом о иоаннe: чесо изыдосте в пустыню видeти, трость ли вeтром колеблему?
<p>25 Но чесо изыдосте видeти? человeка ли в мягки ризы одeяна? Се, иже во одежди славнeй и пищи сущии, во царствии (во дворeх царских) суть.
<p>26 Но чесо изыдосте видeти? пророка ли? Ей, глаголю вам, и лишше пророка.
<p>27 Сей бо есть, о немже писано есть: се аз послю ангела моего пред лицем твоим, иже устроит путь твой пред тобою.
<p>28 Глаголю бо вам: болий в рожденных женами пророка иоанна крестителя никтоже есть: мний же во царствии Божии, болии его есть.
<p>29 И вси людие слышавше и мытарие, оправдиша Бога, крещшеся крещением иоанновым:
<p>30 фарисее же и законницы совeт Божии отвергоша о себe, не крещшеся от него.
<p>31 Рече же Господь: кому убо уподоблю человeки рода сего, и кому суть подобни?
<p>32 Подобни суть отрочищем сeдящым на торжищах, и приглашающым друг друга, и глаголющым: пискахом вам, и не плясасте: рыдахом вам, и не плакасте.
<p>33 Прииде бо иоанн креститель ни хлeба ядый, ни вина пия, и глаголете: бeся имать.
<p>34 Прииде Сын человeческий ядый и пия, и глаголете: сей человeк ядца и винопийца, друг мытарем и грeшником.
<p>35 И оправдися премудрость от чад своих всeх.
<p>36 Моляше же его нeкий от фарисей, да бы ял с ним: и вшед в дом фарисеов, возлеже.
<p>37 И се жена во градe, яже бe грeшница, и увeдeвши, яко возлежит во храминe фарисеовe, принесши алавастр мира,
<p>38 и ставши при ногу его созади, плачущися, начат умывати нозe его слезами, и власы главы своея отираше, и облобызаше нозe его, и мазаше миром.
<p>39 Видeв же фарисей воззвавыи его, рече в себe, глаголя сей аще бы был пророк, вeдeл бы кто и какова жена прикасается ему: яко грeшница есть.
<p>40 И отвeщав Иисус рече к нему: симоне, имам ти нeчто рещи. Он же рече: учителю, рцы.
<p>41 Иисус же рече: два должника бeста заимодавцу нeкоему: един бe должен пятиюсот динарии, другий же пятиюдесят:
<p>42 не имущема же има воздати, обeма отда (остави). Который убо ею, рцы, паче возлюбит его?
<p>43 Отвeщав же симон рече: мню, яко емуже вящше отда (остави). Он же рече ему: право судил еси.
<p>44 И обращься к женe, симоновй рече: видиши ли сию жену? Внидох в дом твой, воды на нозe мои не дал еси: сия же слезами облия ми нозe и власы главы своея отре.
<p>45 Лобзания ми не дал еси: сия же, отнелиже внидох, не преста облобызающи ми нозe.
<p>46 Маслом главы моея не помазал еси: сия же миром помаза ми нозe.
<p>47 Егоже ради, глаголю ти: отпущаются грeси ея мнози, яко возлюби много: а емуже мало оставляется, меньше любит.
<p>48 Рече же ей: отпущаются тебe грeси.
<p>49 И начаша возлежащии с ним глаголати в себe: кто сей есть, иже и грeхи отпущает?
<p>50 Рече же к женe: вeра твоя спасе тя: иди в мирe.
<h4>8</h4>
<p>1 И бысть посем, и той прохождаше сквозe грады и веси, проповeдуя и благовeствуя царствие Божие: и обанадесяте с ним,
<p>2 и жены нeкия, яже бяху исцeлены от духов злых и недуг: мариа нарицаемая магдалина, из неяже бeсов седмь изыде,
<p>3 и иоанна жена хузаня, приставника иродова, и сусанна, и ины многи, яже служаху ему от имeний своих.
<p>4 Разумeвающу же народу многу, и от всeх градов грядущым к нему, рече притчу:
<p>5 изыде сeяй сeяти сeмене своего: и егда сeяше, ово паде при пути, и попрано бысть, и птицы небесныя позобаша е:
<p>6 а другое паде на камени, и прозяб усше, зане не имeяше влаги:
<p>7 и другое паде посредe терния, и возрасте терние, и подави е:
<p>8 другое же паде на земли блазe, и прозяб сотвори плод сторицею. Сия глаголя, возгласи: имeяй ушы слышати, да слышит.
<p>9 Вопрошаху же его ученицы его, глаголюще: что есть притча сия?
<p>10 Он же рече: вам есть дано вeдати тайны царствия Божия, прочым же в притчах, да видяще не видят и слышаще не разумeют.
<p>11 Есть же сия притча: сeмя есть слово Божие.
<p>12 А иже при пути, суть слышащии, потом же приходит диавол и вземлет слово от сердца их, да не вeровавше спасутся.
<p>13 А иже на камени, иже егда услышат, с радостию приемлют слово: и сии корене не имут, иже во время вeруют, и во время напасти отпадают.
<p>14 А еже в тернии падшее, сии суть слышавшии, и от печали и богатства и сластьми житейскими ходяще подавляются, и не совершают плода.
<p>15 А иже на добрeй земли, сии суть, иже добрым сердцем и благим слышавше слово, держат , и плод творят в терпeнии. Сия глаголя, возгласи: имeяй ушы слышати, да слышит.
<p>16 Никтоже убо свeтильника вжег, покрывает его сосудом, или под одр подлагает: но на свeщник возлагает, да входящии видят свeт.
<p>17 Нeсть бо тайно, еже не явлено будет: ниже утаено, еже не познается и в явление приидет.
<p>18 Блюдитеся убо, како слышите: иже бо имать, дастся ему: и иже аще не имать, и еже мнится имeя, возьмется от него.
<p>19 Приидоша же к нему мати и братия его, и не можаху бесeдовати к нему народа ради.
<p>20 И возвeстиша ему, глаголюще: мати твоя и братия твоя внe стоят, видeти тя хотяще.
<p>21 Он же отвeщав рече к ним: мати моя и братия моя сии суть, слышащии слово Божие, и творящии е.
<p>22 И бысть во един от дний, той влeзе в корабль и ученицы его: и рече к ним: прейдем на он пол езера. И поидоша.
<p>23 Идущым же им, успе. И сниде буря вeтреная в езеро, и скончавахуся, и в бeдe бeху.
<p>24 И приступльше воздвигоша его, глаголюще: наставниче, наставниче, погибаем. Он же востав запрети вeтру и волнению водному: и улегоста, и бысть тишина.
<p>25 Рече же им: гдe есть вeра ваша? Убоявшеся же чудишася, глаголюще друг ко другу: кто убо сей есть, яко и вeтром повелeвает и водe, и послушают его?
<p>26 И преидоша во страну гадаринску, яже есть об он пол галилеи.
<p>27 Изшедшу же ему на землю, срeте его муж нeкий от града, иже имяше бeсы от лeт многих, и в ризу не облачашеся, и во храмe не живяше, но во гробeх.
<p>28 Узрeв же Иисуса и возопив, припаде к нему, и гласом велиим рече: что мнe и тебe, Иисусе Сыне Бога вышняго? молюся ти, не мучи мене.
<p>29 Повелe бо духови нечистому изыти от человeка: от многих бо лeт восхищаше его: и вязаху его узы желeзны и путы, стрегуще его: и растерзая узы, гонимь бываше бeсом сквозe пустыни.
<p>30 Вопроси же его Иисус, глаголя: что ти есть имя? Он же рече: легеон: яко бeси мнози внидоша вонь.
<p>31 И моляху его, да не повелит им в бездну ити.
<p>32 Бe же ту стадо свиней много пасомо в горe: и моляху его, да повелит им в ты внити. И повелe им.
<p>33 Изшедше же бeси от человeка, внидоша во свиния: и устремися стадо по брегу в езеро, и истопе.
<p>34 Видeвше же пасущии бывшее, бeжаша, и возвeстиша во градe и в селeх.
<p>35 Изыдоша же видeти бывшее: и приидоша ко Иисусови и обрeтоша человeка сeдяща, из негоже бeси изыдоша, оболчена и смысляща, при ногу Иисусову: и убояшася.
<p>36 Возвeстиша же им видeвшии, како спасеся бeсновавыйся.
<p>37 И моли его весь народ страны гадаринския отити от них, яко страхом велиим одержими бeху. Он же влeз в корабль, возвратися.
<p>38 Моляшеся же ему муж, из негоже изыдоша бeси, да бы с ним был. Отпусти же его Иисус, глаголя:
<p>39 возвратися в дом твой и повeдай, елика ти сотвори Бог. И иде, по всему граду проповeдая, елика сотвори ему Иисус.
<p>40 Бысть же егда возвратися Иисус, прият его народ: бeху бо вси чающе его.
<p>41 И се прииде муж, емуже имя иаир, и той князь сонмищу бe. И пад при ногу Иисусову, моляше его внити в дом свой:
<p>42 яко дщи единородна бe ему, яко лeт двоюнадесяте, и та умираше. Егда же идяше, народи угнeтаху его.
<p>43 И жена сущи в точении крове от двоюнадесяте лeту, яже врачем издавши все имeние, и не возможе ни от единаго исцeлeти:
<p>44 и приступльши созади, коснуся края риз его: и абие ста ток крове ея.
<p>45 И рече Иисус: кто есть коснувыися мнe? Отметающымся же всeм, рече петр и иже с ним: наставниче, народи одержат тя и гнeтут, и глаголеши: кто есть коснувыися мнe?
<p>46 Иисус же рече: прикоснуся мнe нeкто: аз бо чух силу изшедшую из мене.
<p>47 Видeвши же жена, яко не утаися, трепещущи прииде, и падши пред ним, еяже ради вины прикоснуся ему, повeда ему пред всeми людьми, и яко исцeлe абие.
<p>48 Он же рече ей: дерзай дщи, вeра твоя спасе тя: иди в мирe.
<p>49 Еще ему глаголющу, прииде нeкий от архисинагога, глаголя ему, яко умре дщи твоя: не движи учителя.
<p>50 Иисус же слышав отвeща ему, глаголя: не бойся, токмо вeруй, и спасена будет.
<p>51 Пришед же в дом, не остави ни единаго внити, токмо петра и иоанна и иакова, и отца отроковицы, и матере.
<p>52 Плакахуся же вси и рыдаху ея. Он же рече: не плачитеся: не умре бо, но спит.
<p>53 И ругахуся ему, вeдяще, яко умре.
<p>54 Он же изгнав вон всeх, и ем за руку ея, возгласи, глаголя: отроковице, востани.
<p>55 И возвратися дух ея, и воскресе абие: и повелe дати ей ясти.
<p>56 И дивистася родителя ея. Он же повелe има никомуже повeдати бывшаго.
<h4>9</h4>
<p>1 Созвав же обанадесяте, даде им силу и власть на вся бeсы, и недуги цeлити.
<p>2 И посла их проповeдати царствие Божие и исцeлити болящыя.
<p>3 И рече к ним: ничесоже возьмите на путь: ни жезла, ни пиры, ни хлeба, ни сребра, ни по двe ризe имeти.
<p>4 И воньже дом внидете, ту пребывайте, и оттуду исходите.
<p>5 И елицы аще не приемлют вас, исходяще от града того, и прах от ног ваших оттрясите, во свидeтельство на ня.
<p>6 Исходяще же прохождаху сквозe веси, благовeствующе и исцeляюще всюду.
<p>7 Слыша же ирод четвертовластник бывающая от него вся, и недоумeвашеся, зане глаголемо бe от нeких, яко иоанн воста от мертвых:
<p>8 от инeх же, яко илиа явися: от других же, яко пророк един от древних воскресе.
<p>9 И рече ирод: иоанна аз усeкнух: кто же есть сей, о немже аз слышу таковая, и искаше видeти его.
<p>10 И возвращшеся апостоли повeдаша ему, елика сотвориша: и поим их, отиде един (особь) на мeсто пусто града, нарицаемаго вифсаида.
<p>11 Народи же разумeвше, по нем идоша: и прием их, глаголаше им о царствии Божии, и требующыя исцeления цeляше.
<p>12 День же начат прекланятися. Приступльше же обанадесяте рекоша ему: отпусти народ, да шедше во окрестныя веси и села витают и обрящут брашно: яко здe в пустe мeстe есмы.
<p>13 Рече же к ним: дадите им вы ясти. Они же рeша: нeсть у нас вящше, токмо пять хлeб и рыбe двe, аще убо не шедше мы купим во вся люди сия брашна.
<p>14 Бeху бо мужей яко пять тысящ. Рече же ко учеником своим: посадите их на купы по пятидесят.
<p>15 И сотвориша тако , и посадиша их вся.
<p>16 Приим же пять хлeб и обe рыбe, воззрeв на небо, благослови их, и преломи, и даяше учеником, предложити народу.
<p>17 И ядоша, и насытишася вси: и взяша избывшыя им укрухи кошя дванадесяте.
<p>18 И бысть егда моляшеся един, с ним бeху ученицы: и вопроси их, глаголя: кого мя глаголют народи быти?
<p>19 Они же отвeщавше рeша: иоанна крестителя: инии же илию: друзии же, яко пророк нeкий от древних воскресе.
<p>20 Рече же им: вы же кого мя глаголете быти? Отвeщав же петр рече: Христа Божия.
<p>21 Он же запрещь им, повелe никомуже глаголати сего,
<p>22 рек, яко подобает Сыну человeческому много пострадати, и искушену (отвержену) быти от старец и архиерей и книжник, и убиену быти, и в третий день востати.
<p>23 Глаголаше же ко всeм: аще кто хощет по мнe ити, да отвержется себе, и возьмет крест свой, и послeдует ми.
<p>24 Иже бо аще хощет душу свою спасти, погубит ю: а иже погубит душу свою мене ради, сей спасет ю.
<p>25 Что бо пользы имать человeк, приобрeт мир весь, себе же погубив или оттщетив?
<p>26 Иже бо аще постыдится мене и моих словес, сего Сын человeческий постыдится, егда приидет во славe своей и Отчей и святых ангел.
<p>27 Глаголю же вам воистинну: суть нeцыи от здe стоящих, иже не имут вкусити смерти, дондеже видят царствие Божие.
<p>28 Бысть же по словесeх сих яко дний осмь, и поем петра и иоанна и иакова, взыде на гору помолитися.
<p>29 И бысть егда моляшеся, видeние лица его ино, и одeяние его бeло блистаяся.
<p>30 И се мужа два с ним глаголюща, яже бeста моисей и илиа,
<p>31 явльшася во славe, глаголаста же исход его, егоже хотяше скончати во иерусалимe.
<p>32 Петр же и сущии с ним бяху отягчени Сыном: убуждшеся же видeша славу его, и оба мужа стояща с ним.
<p>33 И бысть егда разлучистася от него, рече петр ко Иисусу: наставниче, добро есть нам здe быти: и сотворим сeни три, едину тебe, и едину моисеови, и едину илии: не вeдый, еже глаголаше.
<p>34 Се же ему глаголющу, бысть облак, и осeни их: убояшася же, вшедше во облак.
<p>35 И глас бысть из облака, глаголя: сей есть Сын мой возлюбленный, того послушайте.
<p>36 И егда бысть глас, обрeтеся Иисус един. И тии умолчаша, и никомуже возвeстиша в тыя дни ничесоже от тeх, яже видeша.
<p>37 Бысть же в прочий день, сшедшым им с горы, срeте его народ мног.
<p>38 И се муж из народа возопи, глаголя: учителю, молю ти ся, призри на сына моего, яко единороден ми есть:
<p>39 и се дух емлет его, и внезапу вопиет, и пружается (терзает его) с пeнами, и едва отходит от него, сокрушая его:
<p>40 и молихся учеником твоим, да ижденут его: и не возмогоша.
<p>41 Отвeщав же Иисус рече: О! роде невeрный и развращенный, доколe буду в вас и терплю вы? приведи ми сына твоего сeмо.
<p>42 Еще же грядущу ему, поверже его бeс и стрясе. Запрети же Иисус духови нечистому, и исцeли отрока, и вдаде его отцу его.
<p>43 Дивляхуся же вси о величии Божии. Всeм же чудящымся о всeх, яже творяше Иисус, рече ко учеником своим:
<p>44 вложите вы во ушы ваши словеса сия: Сын бо человeческий имать предатися в руцe человeчестe.
<p>45 Они же не разумeша глагола сего, бe бо прикровен от них, да не ощутят его: и бояхуся вопросити его о глаголe сем.
<p>46 Вниде же помышление в них, кто их вящший бы был.
<p>47 Иисус же вeдый помышление сердец их, прием отроча, постави е у себе
<p>48 и рече им: иже аще приимет сие отроча во имя мое, мене приемлет: и иже аще мене приемлет, приемлет пославшаго мя: иже бо меньший есть в вас, сей есть велик.
<p>49 Отвeщав же иоанн рече: наставниче, видeхом нeкоего о имени твоем изгоняща бeсы: и возбранихом ему, яко вослeд не ходит с нами.
<p>50 И рече к нему Иисус: не браните: иже бо нeсть на вы, по вас есть.
<p>51 Бысть же егда скончавахуся дние восхождению его, и той утверди лице свое ити во иерусалим.
<p>52 И посла вeстники пред лицем своим: и изшедше внидоша в весь самарянску, яко да уготовят ему.
<p>53 И не прияша его, яко лице его бe грядущее во иерусалим.
<p>54 Видeвша же ученика его иаков и иоанн, рeста: Господи, хощеши ли, речема, да огнь снидет с небесе и потребит их, якоже и илиа сотвори?
<p>55 Обращься же запрети има, и рече: не вeста, коего духа еста вы:
<p>56 Сын бо человeческий не прииде душ человeческих погубити, но спасти: и идоша во ину весь.
<p>57 Бысть же идущым им по пути, рече нeкий к нему: иду по тебe, аможе аще идеши, Господи.
<p>58 И рече ему Иисус: лиси язвины имут, и птицы небесныя гнeзда: Сын же человeческий не имать гдe главу подклонити.
<p>59 Рече же ко другому: ходи вслeд мене. Он же рече: Господи, повели ми, да шед прежде погребу отца моего.
<p>60 Рече же ему Иисус: остави мертвыя погребсти своя мертвецы: ты же шед возвeщай царствие Божие.
<p>61 Рече же и другий: иду по тебe, Господи: прежде же повели ми отвeщатися, иже суть (попроститися с сущими) в дому моем.
<p>62 Рече же к нему Иисус: никтоже возложь руку свою на рало и зря вспять, управлен есть в царствии Божии.
<h4>10</h4>
<p>1 По сих же яви Господь и инeх седмьдесят, и посла их по двeма пред лицем своим во всяк град и мeсто, аможе хотяше сам ити.
<p>2 Глаголаше же к ним: жатва убо многа, дeлателей же мало: молитеся убо Господину жатвe, да изведет дeлатели на жатву свою.
<p>3 Идите: се аз посылаю вы яко агнцы посредe волков.
<p>4 Не носите влагалища, ни пиры, ни сапог и никогоже на пути цeлуйте.
<p>5 Воньже аще дом внидете, первeе глаголите: мир дому сему.
<p>6 И аще убо будет ту сын мира, почиет на нем мир ваш: аще ли же ни, к вам возвратится.
<p>7 В том же дому пребывайте, ядуще и пиюще, яже суть у них: достоин бо есть дeлатель мзды своея: не преходите из дому в дом.
<p>8 И воньже аще град входите, и приемлют вы, ядите предлагаемая вам:
<p>9 и исцeлите недужныя, иже суть в нем, и глаголите им: приближися на вы царствие Божие.
<p>10 И воньже аще град входите, и не приемлют вас, изшедше на распутия его, рцыте:
<p>11 и прах прилeпший нам от града вашего, оттрясаем вам. обаче сие вeдите, яко приближися на вы царствие Божие.
<p>12 Глаголю вам, яко содомляном в день той отраднeе будет, неже граду тому.
<p>13 Горе тебe, хоразине, горе тебe, вифсаидо: яко аще в тирe и сидонe быша силы были бывшыя в ваю, древле убо во вретищи и пепелe сeдяще покаялися быша:
<p>14 обаче тиру и сидону отраднeе будет на судe, неже вама.
<p>15 И ты, капернауме, иже до небес вознесыйся, до ада низведешися.
<p>16 Слушаяй вас, мене слушает: и отметаяйся вас, мене отметается: отметаяйся же мене, отметается пославшаго мя.
<p>17 Возвратишася же седмьдесят с радостию, глаголюще: Господи, и бeси повинуются нам о имени твоем.
<p>18 Рече же им: видeх сатану яко молнию с небесе спадша.
<p>19 Се даю вам власть наступати на змию и на скорпию и на всю силу вражию: и ничесоже вас вредит.
<p>20 Обаче о сем не радуйтеся, яко дуси вам повинуются: радуйтеся же, яко имена ваша написана суть на небесeх.
<p>21 В той час возрадовася духом Иисус и рече: исповeдаю ти ся, Отче, Господи небесе и земли, яко утаил еси сия от премудрых и разумных, и открыл еси та младенцем: ей, Отче, яко тако бысть благоволение пред тобою.
<p>22 И обращься ко учеником, рече: вся мнe предана быша от Отца моего: и никтоже вeсть, кто есть Сын, токмо Отц: и кто есть Отц, токмо Сын, и емуже аще хощет Сын открыти.
<p>23 И обращься ко учеником, един (особь) рече: блажени очи видящии, яже видите:
<p>24 глаголю бо вам, яко мнози пророцы и царие восхотeша видeти, яже вы видите, и не видeша: и слышати, яже слышите, и не слышаша.
<p>25 И се законник нeкий воста, искущая его и глаголя: учителю, что сотворив, живот вeчный наслeдую,
<p>26 он же рече к нему. в законe что писано есть, како чтеши?
<p>27 Он же отвeщав рече: возлюбиши Господа Бога твоего от всего сердца твоего, и от всея души твоея, и всею крeпостию твоею, и всeм помышлением твоим: и ближняго своего яко сам себе.
<p>28 Рече же ему: право отвeщал еси: сие сотвори, и жив будеши.
<p>29 Он же хотя оправдитися сам, рече ко Иисусу: и кто есть ближний мой?
<p>30 Отвeщав же Иисус рече: человeк нeкий схождаше от иерусалима во иерихон, и в разбойники впаде, иже совлекше его, и язвы возложше отидоша, оставльше едва жива суща.
<p>31 По случаю же священник нeкий схождаше путем тeм, и видeв его, мимоиде.
<p>32 Такожде же и левит, быв на том мeстe, пришед и видeв, мимоиде.
<p>33 Самарянин же нeкто грядый, прииде над него, и видeв его, милосердова:
<p>34 и приступль обвяза струпы его, возливая масло и вино: всадив же его на свой скот, приведе его в гостинницу, и прилeжа ему:
<p>35 и наутрия изшед, изем два сребреника, даде гостиннику, и рече ему: прилeжи ему: и, еже аще прииждивеши, аз егда возвращуся, воздам ти.
<p>36 Кто убо от тeх триех ближний мнит ти ся быти впадшему в разбойники?
<p>37 Он же рече: сотворивый милость с ним. Рече же ему Иисус: иди, и ты твори такожде.
<p>38 Бысть же ходящым им, и сам вниде в весь нeкую: жена же нeкая именем марфа прият его в дом свой.
<p>39 И сестра ей бe нарицаемая мариа, яже и сeдши при ногу Иисусову, слышаше слово его.
<p>40 Марфа же молвяше о мнозe службe, ставши же рече: Господи, не брежеши ли, яко сестра моя едину мя остави служити? рцы убо ей, да ми поможет.
<p>41 Отвeщав же Иисус рече ей: марфо, марфо, печешися, и молвиши о мнозe,
<p>42 едино же есть на потребу: мариа же благую часть избра, яже не отимется от нея.
<h4>11</h4>
<p>1 И бысть внегда быти ему на мeстe нeкоем молящуся, и яко преста, рече нeкий от ученик его к нему: Господи, научи ны молитися, якоже и иоанн научи ученики своя.
<p>2 Рече же им: егда молитеся, глаголите: Отче наш, иже на небесeх, да святится имя твое: да приидет царствие твое: да будет воля твоя, яко на небеси, и на земли:
<p>3 хлeб наш насущный подавай нам на всяк день:
<p>4 и остави нам грeхи нашя, ибо и сами оставляем всякому должнику нашему: и не введи нас во искушение, но избави нас от лукаваго.
<p>5 И рече к ним: кто от вас имать друга, и идет к нему в полунощи, и речет ему: друже, даждь ми взаим три хлeбы:
<p>6 понеже друг прииде с пути ко мнe, и не имам чесо предложити ему.
<p>7 И той извнутрь отвeщав речет: не твори ми труды: уже двери затворены суть, и дeти моя со мною на ложи суть: и не могу востав дати тебe.
<p>8 Глаголю же вам: аще и не даст ему востав, зане друг ему есть: но за безочьство его, востав даст ему, елика требует.
<p>9 И аз вам глаголю: просите, и дастся вам: ищите, и обрящете: толцыте, и отверзется вам:
<p>10 всяк бо просяй приемлет, и ищяй обрeтает, и толкущему отверзется.
<p>11 Котораго же вас отца воспросит сын хлeба, еда камень подаст ему? или рыбы, еда в рыбы мeсто змию подаст ему?
<p>12 или аще попросит яица, еда подаст ему скорпию?
<p>13 Аще убо вы зли суще, умeете даяния блага даяти чадом вашым, кольми паче Отц, иже с небесе, даст духа святаго просящым у него?
<p>14 И бe изгоня бeса, и той бe нeм: бысть же бeсу изшедшу, проглагола нeмый: и дивишася народи.
<p>15 Нeцыи же от них рeша: о веельзевулe князи бeсовстeм изгонит бeсы.
<p>16 Друзии же искушающе, знамения от него искаху с небесе.
<p>17 Он же вeдый помышления их, рече им: всяко царство само в себe раздeляяся, запустeет: и дом на дом, падает.
<p>18 Аще же и сатана сам в себe раздeлися, како станет царство его, якоже глаголете, о веельзевулe изгонящя мя бeсы.
<p>19 Аще же аз о веельзевулe изгоню бeсы, сынове ваши о ком изгонят? сего ради тии будут вам судии.
<p>20 Аще ли же о перстe Божии изгоню бeсы, убо постиже на вас царствие Божие.
<p>21 Егда крeпкий вооружився хранит свой двор, во смирении (в мирe) суть имeния его:
<p>22 егда же крeплeи его нашед побeдит его, все оружие его возьмет, на неже уповаше, и корысть его раздает.
<p>23 Иже нeсть со мною, на мя есть: и иже не собирает со мною, расточает.
<p>24 Егда же нечистый дух изыдет от человeка, преходит сквозe безводная мeста, ищя покоя: и не обрeтая, глаголет: возвращуся в дом мой, отнюдуже изыдох.
<p>25 И пришед обрящет и пометен и украшен.
<p>26 Тогда идет и поймет седмь других духов горших себе, и вшедше живут ту: и бывают послeдняя человeку тому горша первых.
<p>27 Бысть же егда глаголаше сия, воздвигши нeкая жена глас от народа, рече ему: блажено чрево носившее тя, и сосца, яже еси ссал.
<p>28 Он же рече: тeмже убо блажени слышащии слово Божие и хранящии е.
<p>29 Народом же собирающымся начат глаголати: род сей лукав есть: знамения ищет, и знамение не дастся ему, токмо знамение ионы пророка:
<p>30 Якоже бо бысть иона знамение ниневитом, тако будет и Сын человeческий роду сему.
<p>31 Царица южская востанет на суд с мужи рода сего, и осудит их: яко прииде от конец земли слышати премудрость соломонову: и се множае соломона здe.
<p>32 Мужие ниневитстии востанут на суд с родом сим, и осудят и: яко покаяшася проповeдию иониною: и се множае ионы здe.
<p>33 Никтоже убо свeтильника вжег, в скровe полагает, ни под спудом, но на свeщницe, да входящии свeт видят.
<p>34 Свeтильник тeлу есть око: егда убо око твое просто будет, все тeло твое свeтло будет: егда же лукаво будет, и тeло твое темно.
<p>35 Блюди убо, еда свeт, иже в тебe, тьма есть.
<p>36 Аще бо тeло твое все свeтло, не имый нeкия части темны, будет свeтло все, якоже егда свeтильник блистанием прсвeщает тя.
<p>37 Егда же глаголаше, моляше его фарисей нeкии, да обeдует у него: вшед же возлеже.
<p>38 Фарисей же видeв дивися, яко не прежде крестися (не первeе умыся) прежде обeда.
<p>39 Рече же Господь к нему: нынe вы, фарисее, внeшняя сткляницы и блюда очищаете, внутреннее же ваше полно грабления есть и лукавства.
<p>40 Безумнии, не иже ли сотвори внeшнее, и внутреннее сотворил есть?
<p>41 Обаче от сущих дадите милостыню: и се вся чиста вам будут.
<p>42 Но горе вам фарисеом, яко одесятствуете от мятвы и пигана и всякаго зелия, и мимоходите суд и любовь Божию: сия подобаше сотворити, и онeх не оставляти.
<p>43 Горе вам фарисеом, яко любите предсeдания на сонмищех и цeлования на торжищих.
<p>44 Горе вам, книжницы и фарисее лицемeри, яко есте яко гроби невeдоми, и человeцы ходящии верху не вeдят.
<p>45 Отвeщав же нeкий от законник рече ему: учителю, сия глаголя, и нам досаждаеши.
<p>46 Он же рече: и вам законником горе, яко накладаете на человeки бремена не удобь носима, и сами единeм перстом вашим не прикасаетеся бременем.
<p>47 Горе вам, яко зиждете гробы пророк, отцы же ваши избиша их.
<p>48 Убо свидeтельствуете и соблаговолите дeлом отец ваших: яко тии убо избиша их, вы же зиждете их гробы.
<p>49 Сего ради и премудрость Божия рече: послю в них (к ним) пророки и апостолы, и от них убиют и изженут:
<p>50 да взыщется кровь всeх пророк, проливаемая от сложения мира, от рода сего,
<p>51 от крове авеля даже до крове захарии, погибшаго между олтарем и храмом: ей, глаголю вам, взыщется от рода сего.
<p>52 Горе вам законником, яко взясте ключь разумeния: сами не внидосте, и входящым возбранисте.
<p>53 Глаголющу же ему сия к ним, начаша книжницы и фарисее бeднe (зeло) гнeватися нань и престати (вопрошати) его о мнозe,
<p>54 лающе его (навeтующе нань), ищуще уловити нeчто от уст его, да нань возглаголют.
<h4>12</h4>
<p>1 О нихже (между тeм) собравшымся тьмам народа, яко попирати друг друга, начат глаголати учеником своим первeе: внемлите себe от кваса фарисейска, еже есть лицемeрие.
<p>2 Ничтоже бо покровено есть, еже не открыется, и тайно, еже не уразумeется.
<p>3 Зане, елика во тьмe рeсте, во свeтe услышатся: и еже ко уху глаголасте во храмeх, проповeсться на кровeх.
<p>4 Глаголю же вам другом своим: не убойтеся от убивающих тeло и потом не могущих лишше что сотворити.
<p>5 Сказую же вам, кого убойтеся: убойтеся имущаго власть по убиении воврещи в дебрь огненную: ей, глаголю вам, того убойтеся.
<p>6 Не пять ли птиц цeнится пeнязема двeма, и ни едина от них нeсть забвена пред Богом.
<p>7 Но и власи главы вашея вси изочтени суть. не убойтеся убо: мнозeх птиц унши есте вы.
<p>8 Глаголю же вам: всяк, иже аще исповeсть мя пред человeки, и Сын человeческий исповeсть его пред ангелы Божиими:
<p>9 а отвергийся мене пред человeки, отвержен будет пред ангелы Божиими.
<p>10 И всяк иже речет слово на Сына человeческаго, оставится ему: а на святаго духа хулившему не оставится.
<p>11 Егда же приведут вы на соборища и власти и владычества, не пецытеся, како или что отвeщаете, или что речете:
<p>12 святый бо дух научит вы в той час, яже подобает рещи.
<p>13 Рече же ему нeкий от народа: учителю, рцы брату моему раздeлити со мною достояние.
<p>14 Он же рече ему: человeче, кто мя постави судию или дeлителя над вами?
<p>15 Рече же к ним: блюдите и хранитеся от лихоимства: яко не от избытка (внегда избыточествовати) кому живот его есть от имeния его.
<p>16 Рече же притчу к ним, глаголя: человeку нeкоему богату угобзися нива:
<p>17 и мысляше в себe, глаголя: что сотворю, яко не имам гдe собрати плодов моих?
<p>18 И рече: се сотворю: разорю житницы моя, и большыя созижду, и соберу ту вся жита моя и благая моя:
<p>19 и реку души моей: душе, имаши многа блага, лежаща на лeта многа: почивай, яждь, пий, веселися.
<p>20 Рече же ему Бог: безумне, в сию нощь душу твою истяжут от тебе: а яже уготовал еси, кому будут?
<p>21 Тако собираяй себe, а не в Бога богатeя.
<p>22 Рече же ко учеником своим: сего ради глаголю вам: не пецытеся душею вашею, что ясте: ни тeлом, во что облечетеся:
<p>23 душа больши есть пищи, и тeло одежды.
<p>24 Смотрите вран, яко не сeют, ни жнут: имже нeсть сокровища, ни житницы, и Бог питает их: кольми паче вы есте лучши птиц?
<p>25 Кто же от вас пекийся может приложити возрасту своему лакоть един?
<p>26 Аще убо ни мала чесо можете, что о прочих печетеся?
<p>27 Смотрите крины, како растут: не труждаются, ни прядут: глаголю же вам, яко ни соломон во всей славe своей облечеся, яко един от сих.
<p>28 Аще же траву, на селe днесь сущу и утрe в пещь вмещему, Бог тако одeвает: кольми паче вас, маловeри?
<p>29 И вы не ищите, что ясте, или что пиете: и не возноситеся:
<p>30 всeх бо сих языцы мира сего ищут: ваш же Отец вeсть, яко требуете сих.
<p>31 Обаче ищите царствия Божия, и сия вся приложатся вам.
<p>32 Не бойся, малое стадо: яко благоизволи Отец ваш дати вам царство.
<p>33 Продадите имeния ваша, и дадите милостыню. сотворите себe влагалища не ветшающа, сокровище неоскудeемо на небесeх, идeже тать не приближается, ни моль растлeвает.
<p>34 Идeже бо сокровище ваше, ту и сердце ваше будет.
<p>35 Да будут чресла ваша препоясана, и свeтильницы горящии:
<p>36 и вы подобни человeком чающым господа своего, когда возвратится от брака, да пришедшу и толкнувшу, абие отверзут ему.
<p>37 Блажени раби тии, ихже пришед господь обрящет бдящих: аминь глаголю вам, яко препояшется и посадит их, и минув (приступив) послужит им.
<p>38 И аще приидет во вторую стражу, и в третию стражу приидет, и обрящет их тако, блажени суть раби тии.
<p>39 Се же вeдите, яко аще бы вeдал господин храмины, в кий час тать приидет, бдeл убо бы, и не бы дал подкопати дому своего.
<p>40 И вы убо будите готови: яко, воньже час не мните, Сын человeческий приидет.
<p>41 Рече же ему петр: Господи, к нам ли притчу сию глаголеши, или ко всeм?
<p>42 Рече же Господь: кто убо есть вeрный строитель и мудрый, егоже поставит господь над челядию своею, даяти во время житомeрие?
<p>43 Блажен раб той, егоже пришед господь его обрящет творяща тако:
<p>44 воистинну глаголю вам, яко над всeм имeнием своим поставит его.
<p>45 Аще же речет раб той в сердцы своем: коснит господин мой приити: и начнет бити рабы и рабыни, ясти же и пити и упиватися:
<p>46 приидет господин раба того в день, воньже не чает, и в час, воньже не вeсть: и растешет его, и часть его с невeрными положит.
<p>47 Той же раб вeдeвый волю господина своего, и не уготовав, ни сотворив по воли его, биен будет много.
<p>48 Невeдeвый же, сотворив же достойная ранам, биен будет мало. Всякому же, емуже дано будет много, много взыщется от него: и емуже предаша множайше, множайше просят (истяжут) от него.
<p>49 Огня приидох воврещи на землю, и что хощу, аще уже возгорeся?
<p>50 Крещением же имам креститися, и како удержуся, дондеже скончаются?
<p>51 Мните ли, яко мир приидох дати на землю? ни, глаголю вам, но раздeление.
<p>52 Будут бо отселe пять во едином дому раздeлени, трие на два, и два на три:
<p>53 раздeлится отец на сына, и сын на отца: мати на дщерь, и дщи на матерь: свекры на невeсту свою, и невeста на свекровь свою.
<p>54 Глаголаше же и народом: егда узрите облак восходящь от запада, абие глаголете: туча грядет: и бывает тако.
<p>55 И егда юг вeющь, глаголете: зной будет: и бывает.
<p>56 Лицемeри, лице небу и земли вeсте искушати: времене же сего како не искушаете?
<p>57 Что же и о себe не судите праведное?
<p>58 Егда бо грядеши с соперником твоим ко князю, на пути даждь дeлание (потщися) избыти от него: да не како привлечет тебе к судии, и судия тя предаст слузe, и слуга всадит тя в темницу:
<p>59 глаголю тебe: не изыдеши оттуду, дондеже и послeднюю мeдницу воздаси.
<h4>13</h4>
<p>1 Приидоша же нeцыи в то время, повeдающе ему о галилеех, ихже кровь пилат смeси с жертвами их.
<p>2 И отвeщав Иисус рече им: мните ли, яко галилеане сии грeшнeйши паче всeх галилеан бяху, яко тако пострадаша?
<p>3 Ни, глаголю вам: но аще не покаетеся, вси такожде погибнете.
<p>4 Или они осмьнадесяте, на нихже паде столп силоамский и поби их, мните ли, яко тии должнeйши бяху паче всeх живущих во иерусалимe?
<p>5 Ни, глаголю вам: но аще не покаетеся, вси такожде погибнете.
<p>6 Глаголаше же сию притчу: смоковницу имяше нeкий в виноградe своем всаждену: и прииде ищя плода на ней, и не обрeте:
<p>7 рече же к винареви: се третие лeто, отнелиже прихожду ищя плода на смоковницe сей, и не обрeтаю: посeцы ю убо, вскую и землю упражняет?
<p>8 Он же отвeщав рече ему: господи, остави ю и се лeто, дондеже окопаю окрест ея и осыплю гноем:
<p>9 и аще убо сотворит плод: аще ли же ни, во грядущее посeчеши ю.
<p>10 Бяше же учя на едином от сонмищ в субботу:
<p>11 и се жена бe имущи дух недужен лeт осмьнадесять, и бe сляка и не могущи восклонитися отнюд.
<p>12 Видeв же ю Иисус, пригласи и рече ей: жено, отпущена еси от недуга твоего.
<p>13 И возложи на ню руцe: и абие простреся, и славляше Бога.
<p>14 Отвeщав же старeйшина собору, негодуя, зане в субботу исцeли ю Иисус, глаголаше народу: шесть дний есть, в няже достоит дeлати: в тыя убо приходяще цeлитеся, а не в день субботный.
<p>15 Отвeща же убо ему Господь и рече: лицемeре, кождо вас в субботу не отрeшает ли своего вола или осла от яслий, и вед напаяет,
<p>16 сию же дщерь авраамлю сущу, юже связа сатана се осмоенадесяте лeто, не достояше ли разрeшитися ей от юзы сея в день субботный?
<p>17 И сия ему глаголющу, стыдяхуся вси противляющиися ему: и вси людие радовахуся о всeх славных бывающих от него.
<p>18 Глаголаше же: кому подобно есть царствие Божие? и кому уподоблю е?
<p>19 Подобно есть зерну горушну, еже прием человeк вверже в вертоград свой: и возрасте, и бысть древо велие, и птицы небесныя вселишася в вeтвие его.
<p>20 Паки рече: кому уподоблю царствие Божие?
<p>21 Подобно есть квасу, егоже приемши жена, скры в сатeх триех муки, дондеже вскисе все.
<p>22 И прохождаше сквозe грады и веси, учя и шествие творя во иерусалим.
<p>23 Рече же нeкий ему: Господи, аще мало есть спасающихся? Он же рече к ним:
<p>24 подвизайтеся внити сквозe тeсная врата: яко мнози, глаголю вам, взыщут внити, и не возмогут.
<p>25 Отнелeже востанет дому владыка, и затворит двери, и начнете внe стояти и ударяти в двери, глаголюще: Господи, Господи, отверзи нам. И отвeщав речет вам: не вeм вас, откуду есте.
<p>26 Тогда начнете глаголати: ядохом пред тобою и пихом, и на распутиих наших учил еси.
<p>27 И речет: глаголю вам, не вeм вас, откуду есте: отступите от мене, вси дeлателие неправды.
<p>28 Ту будет плачь и скрежет зубом, егда узрите авраама и исаака и иакова и вся пророки во царствии Божии, вас же изгонимых вон.
<p>29 И приидут от восток и запад и сeвера и юга, и возлягут в царствии Божии.
<p>30 И се суть послeднии, иже будут перви, и суть первии, иже будут послeдни.
<p>31 В той день приступиша нeцый от фарисей, глаголюще ему: изыди и иди отсюду, яко ирод хощет тя убити.
<p>32 И рече им: шедше рцыте лису тому: се изгоню бeсы и исцeления творю днесь и утрe, и в третий скончаюся.
<p>33 Обаче подобает ми днесь и утрe и в ближний ити: яко невозможно есть пророку погибнути кромe иерусалима.
<p>34 Иерусалиме, иерусалиме, избивый пророки и камением побивая посланныя к тебe, колькраты восхотeх собрати чада твоя, якоже кокош гнeздо свое под крилe, и не восхотeсте?
<p>35 Се оставляется вам дом ваш пуст. Глаголю же вам, яко не имате мене видeти, дондеже приидет, егда речете: благословен грядый во имя Господне.
<h4>14</h4>
<p>1 И бысть егда внити ему в дом нeкоего князя фарисейска в субботу хлeб ясти, и тии бяху назирающе его.
<p>2 И се человeк нeкий, имыи водный труд, бe пред ним.
<p>3 И отвeщав Иисус рече к законником и фарисеом, глаголя: аще достоит в субботу цeлити?
<p>4 Они же умолчаша. И прием исцeли его, и отпусти.
<p>5 И отвeщав к ним рече: котораго от вас осел или вол в студенец впадет, и не абие ли исторгнет его в день субботный?
<p>6 И не возмогоша отвeщати ему к сим.
<p>7 Глаголаше же к званным притчу, обдержя (внимая), како предсeдания избираху, глаголя к ним:
<p>8 егда зван будеши ким на брак, не сяди на преднем мeстe: еда кто честнeе тебе будет званных,
<p>9 и пришед иже тебе звавый и онаго, речет ти: даждь сему мeсто: и тогда начнеши со студом послeднее мeсто держати.
<p>10 Но егда зван будеши, шед сяди на послeднем мeстe, да егда приидет звавый тя, речет ти: друже, посяди выше: тогда будет ти слава пред званными с тобою.
<p>11 Яко всяк возносяйся смирится, и смиряяйся вознесется.
<p>12 Глаголаше же и ко звавшему его: егда сотвориши обeд или вечерю, не зови другов твоих, ни братии твоея, ни сродник твоих, ни сосeд богатых: еда когда и тии тя такожде воззовут, и будет ти воздаяние.
<p>13 Но егда твориши пир, зови нищыя, маломощныя, хромыя, слeпыя:
<p>14 и блажен будеши, яко не имут ти что воздати: воздаст же ти ся в воскрешение праведных.
<p>15 Слышав же нeкий от возлежащих с ним сия, рече ему: блажен, иже Сынeсть обeд в царствии Божии.
<p>16 Он же рече ему: человeк нeкии сотвори вечерю велию, и зва многи:
<p>17 и посла раба своего в год вечери рещи званным: грядите, яко уже готова суть вся.
<p>18 И начаша вкупe отрицатися вси. Первый рече ему: село купих, и имам нужду изыти и видeти е. Молю ти ся, имeй мя отречена.
<p>19 И другий рече: супруг волов купих пять, и гряду искусити их. Молю тя, имeй мя отречена.
<p>20 И другий рече: жену поях, и сего ради не могу приити.
<p>21 И пришед раб той повeда господину своему сия. Тогда разгнeвався дому владыка, рече рабу своему: изыди скоро на распутия и стогны града, и нищыя и бeдныя и слeпыя и хромыя введи сeмо.
<p>22 И рече раб. Господи, бысть якоже повелeл еси, и еще мeсто есть.
<p>23 И рече господин к рабу: изыди на пути и халуги, и убeди внити, да наполнится дом мой:
<p>24 глаголю бо вам, яко ни един мужей тeх званных вкусит моея вечери: мнози бо суть звани, мало же избранных.
<p>25 Идяху же с ним народи мнози: и обращься рече к ним:
<p>26 аще кто грядет ко мнe, и не возненавидит отца своего и матерь, и жену, и чад, и братию, и сестр, еще же и душу свою, не может мой быти ученик:
<p>27 и иже не носит креста своего и вслeд мене грядет, не может мой быти ученик.
<p>28 Кто бо от вас, хотяй столп создати, не прежде ли сeд разчтет имeние, аще имать, еже есть на совершение?
<p>29 да не, когда положит основание и не возможет совершити, вси видящии начнут ругатися ему,
<p>30 глаголюще, яко сей человeк начат здати и не може совершити.
<p>31 Или кий царь идый ко иному царю Сынитися с ним на брань, не сeд ли прежде совeщавает, аще силен есть срeсти с десятию тысящ грядущаго со двeмадесятьма тысящама нань?
<p>32 Аще ли же ни, еще далече ему сущу, моление послав молится о смирении.
<p>33 Тако убо всяк от вас, иже не отречется всего своего имeния, не может быти мой ученик.
<p>34 Добро есть соль: аще же соль обуяет, чим осолится?
<p>35 Ни в землю, ни в гной потребна есть: вон изсыплют ю. Имeяй ушы слышати, да слышит.
<h4>15</h4>
<p>1 Бяху же приближающеся к нему вси мытарие и грeшницы, послушати его.
<p>2 И роптаху фарисее и книжницы, глаголюще, яко сей грeшники приемлет и с ними яст.
<p>3 Рече же к ним притчу сию, глаголя:
<p>4 кий человeк от вас имый сто овец, и погубль едину от них, не оставит ли девятидесяти и девяти в пустыни, и идет вслeд погибшия, дондеже обрящет ю?
<p>5 И обрeт возлагает на рамe свои радуяся:
<p>6 и пришед в дом, созывает други и сосeды, глаголя им: радуйтеся со мною, яко обрeтох овцу мою погибшую.
<p>7 Глаголю вам, яко тако радость будет на небеси о едином грeшницe кающемся, нежели о девятидесятих и девяти праведник, иже не требуют покаяния.
<p>8 Или кая жена имущи десять драхм, аще погубит драхму едину, не вжигает ли свeтильника, и пометет храмину, и ищет прилeжно, дондеже обрящет?
<p>9 И обрeтши созывает другини и сосeды, глаголющи: радуйтеся со мною, яко обрeтох драхму погибшую.
<p>10 Тако, глаголю вам, радость бывает пред ангелы Божиими о едином грeшницe кающемся.
<p>11 Рече же: человeк нeкий имe два сына:
<p>12 и рече юнeйший ею (от них) отцу: отче, даждь ми достойную часть имeния. И раздeли има имeние.
<p>13 И не по мнозeх днех собрав все мний сын, отиде на страну далече, и ту расточи имeние свое, живый блудно.
<p>14 Изжившу же ему все, бысть глад крeпок на странe той, и той начат лишатися.
<p>15 И шед прилeпися единому от житель тоя страны: и посла его на села своя пасти свиния.
<p>16 И желаше насытити чрево свое от рожец, яже ядяху свиния: и никтоже даяше ему.
<p>17 В себе же пришед, рече: колико наемником отца моего избывают хлeбы, аз же гладом гиблю?
<p>18 Востав иду ко отцу моему, и реку ему: отче, согрeших на небо и пред тобою,
<p>19 и уже нeсмь достоин нарещися сын твой? сотвори мя яко единаго от наемник твоих.
<p>20 И востав иде ко отцу своему. Еще же ему далече сущу, узрe его отец его, и мил ему бысть, и тек нападе на выю его, и облобыза его.
<p>21 Рече же ему сын: отче, согрeших на небо и пред тобою, и уже нeсмь достоин нарещися сын твой.
<p>22 Рече же отец к рабом своим: изнесите одежду первую и облецыте его, и дадите перстень на руку его и сапоги на нозe:
<p>23 и приведше телец упитанный заколите, и ядше веселимся:
<p>24 яко сын мой сей мертв бe, и оживе: и изгибл бe, и обрeтеся. И начаша веселитися.
<p>25 Бe же сын его старeй на селe: и яко грядый приближися к дому, слыша пeние и лики:
<p>26 и призвав единаго от отрок, вопрошаше: что убо сия суть?
<p>27 Он же рече ему, яко брат твой прииде: и закла отец твой тельца упитанна, яко здрава его прият.
<p>28 Разгнeвася же, и не хотяше внити. Отец же его изшед моляше его.
<p>29 Он же отвeщав рече отцу: се толико лeт работаю тебe, и николиже заповeди твоя преступих, и мнe николиже дал еси козляте, да со други своими возвеселился бых:
<p>30 егда же сын твой сей, изядый твое имeние с любодeйцами, прииде, заклал еси ему тельца питомаго.
<p>31 Он же рече ему: чадо, ты всегда со мною еси и вся моя твоя суть:
<p>32 возвеселити же ся и возрадовати подобаше, яко брат твой сей мертв бe, и оживе: и изгибл бe, и обрeтеся.
<h4>16</h4>
<p>1 Глаголаше же ко учеником своим: человeк нeкий бe богат, иже имяше приставника: и той оклеветан бысть к нему, яко расточает имeния его.
<p>2 И пригласив его рече ему: что се слышу о тебe? воздаждь отвeт о приставлении домовнeм: не возможеши бо ктому дому строити.
<p>3 Рече же в себe приставник дому: что сотворю, яко господь мой отемлет строение дому от мене? копати не могу, просити стыжуся:
<p>4 разумeх, что сотворю, да егда отставлен буду от строения дому, приимут мя в домы своя.
<p>5 И призвав единаго когождо от должник господина своего, глаголаше первому: колицeм должен еси господину моему?
<p>6 Он же рече: сто мeр масла. И рече ему: приими писание твое, и сeд скоро напиши пятьдесят.
<p>7 Потом же рече другому: ты же колицeм должен еси? Он же рече: сто мeр пшеницы. И глагола ему: приими писание твое, и напиши осмьдесят.
<p>8 И похвали господь дому строителя неправеднаго, яко мудрe сотвори: яко сынове вeка сего мудрeйши паче сынов свeта в родe своем суть.
<p>9 И аз вам глаголю: сотворите себe други от мамоны неправды, да, егда оскудeете, приимут вы в вeчныя кровы.
<p>10 Вeрный в малe, и во мнозe вeрен есть: и неправедный в малe, и во мнозe неправеден есть.
<p>11 Аще убо в неправеднeм имeнии вeрни не бысте, во истиннeм кто вам вeру имет?
<p>12 И аще в чужем вeрни не бысте, ваше кто вам даст?
<p>13 Никий же раб может двeма господинома работати: ибо или единаго возненавидит, а другаго возлюбит: или единаго держится, о друзeм же нерадeти начнет: не можете Богу работати и мамонe.
<p>14 Слышаху же сия вся и фарисее, сребролюбцы суще, ругахуся ему.
<p>15 И рече им: вы есте оправдающе себе пред человeки, Бог же вeсть сердца ваша: яко, еже есть в человeцeх высоко, мерзость есть пред Богом.
<p>16 Закон и пророцы до иоанна: оттолe царствие Божие благовeствуется, и всяк в не нудится (с нуждею входит).
<p>17 Удобeе же есть небу и земли прейти, неже от закона единой чертe погибнути.
<p>18 Всяк пущаяй жену свою и приводя ину, прелюбы дeет: и женяйся пущеною от мужа, прелюбы творит.
<p>19 Человeк же нeкий бe богат, и облачашеся в порфиру и виссон, веселяся на вся дни свeтло.
<p>20 Нищь же бe нeкто, именем лазарь, иже лежаше пред враты его гноен
<p>21 и желаше насытитися от крупиц падающих от трапезы богатаго: но и пси приходяще облизаху гной его.
<p>22 Бысть же умрети нищему, и несену быти ангелы на лоно авраамле: умре же и богатый, и погребоша его.
<p>23 И во адe возвeд очи свои, сый в муках, узрe авраама издалеча, и лазаря на лонe его:
<p>24 и той возглашь рече: отче аврааме, помилуй мя, и посли лазаря, да омочит конец перста своего в водe и устудит язык мой: яко стражду во пламени сем.
<p>25 Рече же авраам: чадо, помяни, яко восприял еси благая твоя в животe твоем, и лазарь такожде злая: нынe же здe утeшается, ты же страждеши:
<p>26 и над всeми сими между нами и вами пропасть велика утвердися, яко да хотящии прейти отсюду к вам не возмогут, ни иже оттуду, к нам преходят.
<p>27 Рече же: молю тя убо, отче, да послеши его в дом отца моего:
<p>28 имам бо пять братий: яко да засвидeтельствует им, да не и тии приидут на мeсто сие мучения.
<p>29 Глагола ему авраам: имут моисеа и пророки: да послушают их.
<p>30 Он же рече: ни, отче аврааме: но аще кто от мертвых идет к ним, покаются.
<p>31 Рече же ему: аще моисеа и пророков не послушают, и аще кто от мертвых воскреснет, не имут вeры.
<h4>17</h4>
<p>1 Рече же ко учеником своим: не возможно есть не приити соблазном, горе же, егоже ради приходят:
<p>2 унeе ему было бы, аще жернов осельскии облежал бы о выи его, и ввержен в море, неже да соблазнит от малых сих единаго.
<p>3 Внемлите себe. Аще согрeшит к тебe брат твой, запрети ему: и аще покается, остави ему:
<p>4 и аще седмищи на день согрeшит к тебe, и седмищи на день обратится, глаголя: каюся: остави ему.
<p>5 И рекоша апостоли Господеви: приложи нам вeру.
<p>6 Рече же Господь: аще бысте имeли вeру яко зерно горушно, глаголали бысте убо ягодичинe сей: восторгнися и всадися в море: и послушала бы вас.
<p>7 Который же от вас раба имeя орюща или пасуща, иже пришедшу ему с села речет: абие минув (пришед) возлязи?
<p>8 Но не речет ли ему: уготовай, что вечеряю, и препоясався служи ми, дондеже ям и пию: и потом яси и пиеши ты?
<p>9 Еда имать хвалу (благодарит) рабу тому, яко сотвори повелeнная? не мню.
<p>10 Тако и вы, егда сотворите вся повелeнная вам, глаголите, яко раби неключими есмы: яко, еже должни бeхом сотворити, сотворихом.
<p>11 И бысть идущу ему во иерусалим, и той прохождаше между самариею и галилеею.
<p>12 Входящу же ему в нeкую весь, срeтоша его десять прокаженных мужей, иже сташа издалеча:
<p>13 и тии вознесоша глас, глаголюще: Иисусе наставниче, помилуй ны.
<p>14 И видeв рече им: шедше покажитеся священником. И бысть идущым им, очистишася.
<p>15 Един же от них, видeв, яко исцeлe, возвратися, со гласом велиим славя Бога,
<p>16 и паде ниц при ногу его, хвалу ему воздая: и той бe самарянин.
<p>17 Отвeщав же Иисус рече: не десять ли очистишася? да девять гдe?
<p>18 како не обрeтошася возвращшеся дати славу Богу, токмо иноплеменник сей?
<p>19 И рече ему: востав иди: вeра твоя спасе тя.
<p>20 Вопрошен же быв от фарисей, когда приидет царствие Божие, отвeщав им рече: не приидет царствие Божие с соблюдением (со усмотрением):
<p>21 ниже рекут: се здe, или: ондe. Се бо царствие Божие внутрь вас есть.
<p>22 Рече же ко учеником своим: приидут дние, егда вожделeете единаго дне Сына человeческаго видeти, и не узрите.
<p>23 И рекут вам: се здe, или: се, ондe: не изыдите, ни пожените.
<p>24 Яко бо молния блистающися от поднебесныя на поднебеснeй свeтится: тако будет Сын человeческий в день свой.
<p>25 Прежде же подобает ему много пострадати и искушену (отвержену) быти от рода сего.
<p>26 И якоже бысть во дни ноевы, тако будет и во дни Сына человeческа:
<p>27 ядяху, пияху, женяхуся, посягаху, до негоже дне вниде ное в ковчег: и прииде потоп, и погуби вся.
<p>28 Такожде и якоже бысть во дни лотовы: ядяху, пияху, куповаху, продаяху, саждаху, здаху:
<p>29 воньже день изыде лот от содомлян, одожди камык горящь и огнь с небесе, и погуби вся.
<p>30 По томуже будет и в день, воньже Сын человeческий явится.
<p>31 В той день, иже будет на кровe, и сосуди его в дому, да не слазит взяти их: и иже на селe, такожде да не возвратится вспять:
<p>32 поминайте жену лотову.
<p>33 Иже аще взыщет душу свою спасти, погубит ю: и иже аще погубит ю, живит ю.
<p>34 Глаголю вам: в ту нощь будета два на одрe едином: един поемлется, а другий оставляется.
<p>35 Будетe двe вкупe мелющe: едина поемлется, а другая оставляется.
<p>36 Два будета на селe: един поемлется, а другий оставляется.
<p>37 И отвeщавше глаголаша ему: гдe, Господи? Он же рече им: идeже тeло, тамо соберутся и орли.
<h4>18</h4>
<p>1 Глаголаше же и притчу к ним, како подобает всегда молитися и не стужати си,
<p>2 глаголя: судия бe нeкий в нeкоем градe, Бога не бояся и человeк не срамляяся.
<p>3 Вдова же нeкая бe во градe том: и прихождаше к нему, глаголющи: отмсти мене от соперника моего.
<p>4 И не хотяше на долзe времени. Послeди же рече в себe: аще и Бога не боюся, и человeк не срамляюся:
<p>5 но зане творит ми труды вдовица сия, отмщу ея: да не до конца приходящи застоит (трудит) мене.
<p>6 Рече же Господь: слышите, что судия неправды глаголет?
<p>7 Бог же не имать ли сотворити отмщение избранных своих, вопиющих к нему день и нощь, и долготерпя о них?
<p>8 Глаголю вам, яко сотворит отмщение их вскорe. Обаче Сын человeческий пришед убо обрящет ли си вeру на земли?
<p>9 Рече же и ко другим уповающым собою, яко суть праведницы, и уничижающым прочих, притчу сию:
<p>10 человeка два внидоста в церковь помолитися: един фарисей, а другий мытарь.
<p>11 Фарисей же став, сице в себe моляшеся: Боже, хвалу тебe воздаю, яко нeсмь якоже прочии человeцы, хищницы, неправедницы, прелюбодeе, или якоже сей мытарь:
<p>12 пощуся двакраты в субботу, десятину даю всего елико притяжу.
<p>13 Мытарь же издалеча стоя, не хотяше ни очию возвести на небо: но бияше перси своя, глаголя: Боже, милостив буди мнe грeшнику.
<p>14 Глаголю вам, яко сниде сей оправдан в дом свой паче онаго: яко всяк возносяйся смирится, смиряяй же себе вознесется.
<p>15 Приношаху же к нему и младенцы, да их коснется: видeвше же ученицы запретиша им.
<p>16 Иисус же призвав их, глагола: оставите дeтей приходити ко мнe и не браните им: таковых бо есть царствие Божие.
<p>17 Аминь бо глаголю вам: иже аще не приимет царствия Божия яко отроча, не имать внити в не.
<p>18 И вопроси его нeкий князь, глаголя: учителю благий, что сотворив, живот вeчный наслeдствую?
<p>19 Рече же ему Иисус: что мя глаголеши блага, никтоже благ, токмо един Бог.
<p>20 Заповeди вeси: не прелюбы твори: не убий: не укради: не лжесвидeтельствуй: чти отца твоего и матерь твою.
<p>21 Он же рече: вся сия сохраних от юности моея.
<p>22 Слышав же сия, Иисус рече ему: еще единаго не докончал еси: вся, елика имаши, продаждь, и раздай нищым: и имeти имаши сокровище на небеси: и гряди вослeд мене.
<p>23 Он же слышав сие, прискорбен бысть: бe бо богат зeло.
<p>24 Видeв же его Иисус прискорбна бывша, рече: како не удобь имущии богатство в царствие Божие внидут:
<p>25 удобeе бо есть вельбуду сквозe иглинe ушы проити, неже богату в царствие Божие внити.
<p>26 Рeша же слышавшии: то кто может спасен быти?
<p>27 Он же рече: невозможная у человeк возможна суть у Бога.
<p>28 Рече же петр: се мы оставихом вся и по тебe идохом.
<p>29 Он же рече им: аминь глаголю вам, яко никтоже есть, иже оставит дом, или родители, или братию, или сестры, или жену, или чада, царствия ради Божия,
<p>30 иже не приимет множицею во время сие, и в вeк грядущий живот вeчный.
<p>31 Поем же обанадесяте ученики своя, рече к ним? се восходим во иерусалим, и скончаются вся писанная пророки о Сынe человeчестe:
<p>32 предадят бо его языком, и поругаются ему, и укорят его, и оплюют его,
<p>33 и бивше убиют его: и в третий день воскреснет.
<p>34 И тии ничесоже от сих разумeша: и бe глагол сей сокровен от них, и не разумeваху глаголемых.
<p>35 Бысть же егда приближишася во иерихон, слeпец нeкий сeдяше при пути прося:
<p>36 слышав же народ мимоходящь, вопрошаше: что убо есть се?
<p>37 Повeдаша же ему, яко Иисус назарянин мимоходит.
<p>38 И возопи, глаголя: Иисусе Сыне давидов, помилуй мя.
<p>39 И предидущии прещаху ему, да умолчит: он же паче множае вопияше: Сыне давидов, помилуй мя.
<p>40 Став же Иисус повелe привести его к себe: приближшуся же ему к нему, вопроси его,
<p>41 глаголя: что хощеши, да ти сотворю? Он же рече: Господи, да прозрю.
<p>42 Иисус же рече ему: прозри: вeра твоя спасе тя.
<p>43 И абие прозрe, и вослeд его идяше, славя Бога. И вси людие видeвше воздаша хвалу Богови.
<h4>19</h4>
<p>1 И вшед прохождаше иерихон.
<p>2 И се муж нарицаемый закхей, и сей бe старeй мытарем, и той бe богат:
<p>3 и искаше видeти Иисуса, кто есть, и не можаше от народа, яко возрастом мал бe.
<p>4 И предитек, возлeзе на ягодичину, да видит, яко хотяше мимо ея проити.
<p>5 И яко прииде на мeсто, воззрeв Иисус видe его, и рече к нему: закхее, потщався слeзи: днесь бо в дому твоем подобает ми быти.
<p>6 И потщався слeзе, и прият его радуяся.
<p>7 И видeвше вси роптаху, глаголюще, яко ко грeшну мужу вниде витати.
<p>8 Став же закхей рече ко Господу: се пол имeния моего, Господи, дам нищым: и аще кого чим обидeх, возвращу четверицею.
<p>9 Рече же к нему Иисус: яко днесь спасeние дому сему бысть, зане и сей сын авраамль есть:
<p>10 прииде бо Сын человeчь взыскати и спасти погибшаго.
<p>11 Слышащым же им сия, приложь рече притчу, зане близ ему быти иерусалима, и мняху, яко абие царство Божие хощет явитися.
<p>12 Рече убо: человeк нeкий добра рода иде на страну далече, прияти себe царство и возвратитися.
<p>13 Призвав же десять раб своих, даде им десять мнас, и рече к ним: куплю дeйте, дондеже прииду.
<p>14 И граждане его ненавидяху его, и послаша послы вслeд его, глаголюще: не хощем сему, да царствует над нами.
<p>15 И бысть егда возвратися приим царство, рече пригласити рабы тыя, имже даде сребро, да увeсть, какову куплю суть сотворили.
<p>16 Прииде же первый, глаголя: господи, мнас твоя придeла десять мнас.
<p>17 И рече ему: благо, рабе добрый: яко о малe вeрен был еси, буди область имeя над десятию градов.
<p>18 И прииде вторый, глаголя: господи, мнас твоя сотвори пять мнас.
<p>19 Рече же и тому: и ты буди над пятию градов.
<p>20 И другий прииде, глаголя: господи, се мнас твоя, юже имeх положену во убрусe:
<p>21 бояхся бо тебе, яко человeк яр еси, вземлеши, егоже не положил еси, и жнеши, егоже не сeял еси.
<p>22 Глагола же ему: от уст твоих сужду ти, лукавый рабе: вeдeл еси, яко аз человeк яр есмь, вземлю, егоже не положих, и жну, егоже не сeях:
<p>23 и почто не вдал еси моего сребра купцем, и аз пришед с лихвою истязал бых е?
<p>24 И предстоящым рече: возьмите от него мнас, и дадите имущему десять мнас.
<p>25 И рeша ему: господи, имать десять мнас.
<p>26 Глаголю бо вам, яко всякому имущему дастся: а от неимущаго, и еже имать, отимется от него:
<p>27 обаче враги моя оны, иже не восхотeша мене, да царь бых был над ними, приведите сeмо и изсeцыте предо мною.
<p>28 И сия рек, идяше преди, восходя во иерусалим.
<p>29 И бысть яко приближися в виффагию и вифанию, к горe нарицаемeй елеон, посла два ученик своих,
<p>30 глаголя: идита в прямную весь: и в нюже входяща обрящета жребя привязано, на неже никтоже николиже от человeк всeде: отрeшша е приведита.
<p>31 И аще кто вы вопрошает: почто отрeшаета, сице рцыта ему, яко Господь его требует.
<p>32 Шедша же посланная обрeтоста, якоже рече има.
<p>33 Отрeшающема же има жребя, рекоша господие его к нима: что отрeшаета жребя?
<p>34 Она же рекоста, яко Господь его требует.
<p>35 И приведоста е ко Иисусови: и возвергше ризы своя на жребя, всадиша Иисуса.
<p>36 Идущу же ему, постилаху ризы своя по пути.
<p>37 Приближающу же ся ему уже абие к низхождению горe елеонстeи, начаша все множество ученик радующеся хвалити Бога гласом велиим о всeх силах, яже видeша,
<p>38 глаголюще: благвен грядый царь во имя Господне: мир на небеси, и слава в вышних.
<p>39 И нeцыи фарисее от народа рeша к нему: учителю, запрети учеником твоим.
<p>40 И отвeщав рече им: глаголю вам, яко, аще сии умолчат, камение возопиет.
<p>41 И яко приближися, видeв град, плакася о нем,
<p>42 глаголя: яко аще бы разумeл и ты, в день сей твой, еже к смирению (к миру) твоему: нынe же скрыся от очию твоею:
<p>43 яко приидут дние на тя, и обложат врази твои острог о тебe, и обыдут тя, и обимут тя отвсюду,
<p>44 и разбиют тя и чада твоя в тебe, и не оставят камень на камени в тебe: понеже не разумeл еси времене посeщения твоего.
<p>45 И вшед в церковь, начат изгонити продающыя в ней и купующыя,
<p>46 глаголя им: писано есть: дом мой дом молитвы есть: вы же сотвористе его пещеру разбойником.
<p>47 И бe учя по вся дни в церкви. Архиерее же и книжницы искаху его погубити, и старeйшины людем.
<p>48 И не обрeтаху, что бы сотворили ему: людие бо вси держахуся его, послушающе его.
<h4>20</h4>
<p>1 И бысть во един от дней онeх, учащу ему люди в церкви и блговeствующу, приидоша священницы и книжницы со старцы
<p>2 и рeша к нему, глаголюще: рцы нам, коею областию сия твориши, или кто есть давый тебe власть сию?
<p>3 Отвeщав же рече к ним: вопрошу вы и аз единаго словесе, и рцыте ми:
<p>4 крещение иоанново с небесе ли бe, или от человeк?
<p>5 Они же помышляху в себe, глаголюще, яко аще речем: с небесе, речет: почто убо не вeровасте ему?
<p>6 аще ли же речем: от человeк, вси людие камением побиют ны: извeстно бо бe о иоаннe, яко пророк бe.
<p>7 И отвeщаша: не вeмы откуду.
<p>8 Иисус же рече им: ни аз глаголю вам, коею областию сия творю.
<p>9 Начат же к людем глаголати притчу сию: человeк нeкий насади виноград, и вдаде его дeлателем, и отиде на лeта многа.
<p>10 И во время посла к дeлателем раба, да от плода винограда дадут ему: дeлатели же бивше его, послаша тща.
<p>11 И приложи послати другаго раба: они же и того бивше и досадивше ему, послаша тща.
<p>12 И приложи послати третияго: они же и того уязвльше изгнаша.
<p>13 Рече же господин винограда: что сотворю? послю сына моего возлюбленнаго, еда како, его видeвше, усрамятся.
<p>14 Видeвше же его дeлателе, мышляху в себe, глаголюще: сей есть наслeдник: приидите, убием его, да наше будет достояние.
<p>15 И изведше его вон из винограда, убиша. Что убо сотворит им господин винограда?
<p>16 Приидет и погубит дeлатели сия, и вдаст виноград инeм. Слышавше же рекоша: да не будет.
<p>17 Он же воззрeв на них, рече: что убо писаное сие: камень, егоже небрегоша зиждущии, сей бысть во главу угла?
<p>18 Всяк падый на камени том, сокрушится: а на немже падет, стрыет его.
<p>19 И взыскаша архиерее и книжницы возложити нань руцe в той час, и убояшася народа: разумeша бо, яко к ним притчу сию рече.
<p>20 И наблюдше послаша лаятели (навeтников), притворяющих себе праведники быти: да имут его в словеси, во еже предати его начальству и области игемоновe.
<p>21 И вопросиша его, глаголюще: учителю, вeмы, яко право глаголеши и учиши, и не на лица зриши, но воистинну пути Божию учиши:
<p>22 достоит ли нам кесареви дань даяти, или ни?
<p>23 Разумeв же их лукавство, рече к ним: что мя искушаете?
<p>24 покажите ми цату (в греч. динарий): чий имать образ и надписание? Отвeщавше же рекоша: кесарев.
<p>25 Он же рече им: воздадите убо, яже кесарева, кесареви, и яже Божия, Богови.
<p>26 И не могоша зазрeти глагола его пред людьми: и дивишася о отвeтe его, и умолчаша.
<p>27 Приступиша же нeцыи от саддукей, глаголющии воскресeнию не быти, вопрошаху его,
<p>28 глаголюще: учителю, моисей написа нам: аще кому брат умрет имый жену, и той безчаден умрет, да брат его поймет жену и возставит сeмя брату своему.
<p>29 Седмь убо братий бe: и первый поят жену, умре безчаден:
<p>30 и поят вторый жену, и той умре безчаден:
<p>31 и третий поят ю: такожде же и вси седмь: и не оставиша чад, и умроша:
<p>32 послeжде же всeх умре и жена.
<p>33 В воскресeние убо, котораго их будет жена? седмь бо имeша ю жену.
<p>34 И отвeщав рече им Иисус: сынове вeка сего женятся и посягают:
<p>35 а сподобльшиися вeк он улучити и воскресeние, еже от мертвых, ни женятся, ни посягают:
<p>36 ни умрети бо ктому могут: равни бо суть ангелом, и сынове суть Божии, воскресeния сынове суще.
<p>37 А яко востают мертвии, и моисей сказа при купинe, якоже глаголет Господа Бога авраамля и Бога исаакова и Бога иаковля.
<p>38 Бог же нeсть мертвых, но живых: вси бо тому живи суть.
<p>39 Отвeщавше же нeцый от книжник рекоша: учителю, добрe рекл еси.
<p>40 Ктомуже не смeяху его вопросити ничесоже. Рече же к ним:
<p>41 како глаголют Христа Сына давидова быти?
<p>42 Сам бо давид глаголет в книзe псаломстeй: рече Господь Господеви моему: сeди одесную мене,
<p>43 дондеже положу враги твоя подножие ногама твоима.
<p>44 Давид убо Господа его нарицает, и како Сын ему есть?
<p>45 Слышащым же всeм людем, рече учеником своим:
<p>46 внемлите себe от книжник, хотящих ходити во одеждах, и любящих цeлования на торжищах и предсeдания на сонмищах, и преждевозлежания на вечерях:
<p>47 иже Сынeдают домы вдовиц, и виною далече молятся (и лицемeрно на долзe молятся): сии приимут лишше осуждение.
<h4>21</h4>
<p>1 Воззрeв же видe вметающыя в храм набдящий имeния (в сокровищное хранилище) дары своя богатыя.
<p>2 Видe же и нeкую вдовицу убогу вметающу ту двe лептe,
<p>3 и рече: воистинну глаголю вам, яко вдовица сия убогая множае всeх вверже.
<p>4 вси бо сии от избытка своего ввергоша в дары Богови: сия же от лишения своего все житие, еже имe, вверже.
<p>5 И нeким глаголющым о церкви, яко камением дорбым и сосуды украшена, рече:
<p>6 сия яже видите, приидут дние, в няже не останет камень на камени, иже не разорится.
<p>7 Вопросиша же его, глаголюще: учителю, когда убо сия будут? и что есть знамение, егда хотят сия быти?
<p>8 Он же рече: блюдите, да не прельщени будете: мнози бо приидут во имя мое, глаголюще, яко аз есмь: и время приближися. Не изыдите убо вослeд их.
<p>9 Егда же услышите брани и нестроения, не убойтеся: подобает бо сим быти прежде: но не у абие кончина.
<p>10 Тогда глаголаше им: востанет бо язык на язык, и царство на царство:
<p>11 труси же велицы по мeстом, и глади и пагубы будут, страхования же и знамения велия с небесе будут.
<p>12 Прежде же сих всeх возложат на вы руки своя, и ижденут, предающе на сонмища и темницы, ведомы к царем и владыкам, имене моего ради.
<p>13 Прилучится же вам во свидeтельство.
<p>14 Положите убо на сердцах ваших, не прежде поучатися отвeщавати:
<p>15 аз бо дам вам уста и премудрость, ейже не возмогут противитися или отвeщати вси противляющиися вам.
<p>16 Предани же будете и родители и братиею и родом и други, и умертвят от вас:
<p>17 и будете ненавидими от всeх имене моего ради.
<p>18 И влас главы вашея не погибнет.
<p>19 В терпeнии вашем стяжите душы вашя.
<p>20 Егда же узрите обстоимь иерусалим вои, тогда разумeйте, яко приближися запустeние ему.
<p>21 Тогда сущии во иудеи да бeгают в горы: и иже посредe его, да исходят: и иже во странах, да не входят вонь:
<p>22 яко дние отмщению сии суть, яко исполнитися всему писанному.
<p>23 Горе же имущым во утробe и доящым в тыя дни: будет бо бeда велия на земли, и гнeв на людех сих.
<p>24 И падут во острии меча, и плeнени будут во вся языки: и иерусалим будет попираемь языки, дондеже скончаются времена язык.
<p>25 И будут знамения в солнцe и лунe и звeздах: и на земли туга языком от нечаяния, шума морскаго и возмущения,
<p>26 издыхающым человeком от страха и чаяния грядущих на вселенную: силы бо небесныя подвигнутся.
<p>27 И тогда узрят Сына человeческа грядуща на облацeх с силою и славою многою.
<p>28 Начинающым же сим бывати, восклонитеся и воздвигните главы вашя: зане приближается избавление ваше.
<p>29 И рече притчу им: видите смоковницу и вся древа:
<p>30 егда прошибаются уже, видяще сами вeсте, яко близ жатва есть.
<p>31 Тако и вы, егда узрите сия бывающа, вeдите, яко близ есть царствие Божие.
<p>32 Аминь глаголю вам, яко не имать прейти род сей, дондеже вся сия будут.
<p>33 Небо и земля мимоидет, а словеса моя не имут прейти.
<p>34 Внемлите же себe, да не когда отягчают сердца ваша обядением и пиянством и печальми житейскими, и найдет на вы внезапу день той:
<p>35 яко сeть бо приидет на вся живущыя на лицы всея земли.
<p>36 Бдите убо на всяко время молящеся, да сподобитеся убeжати всeх сих хотящих быти, и стати пред Сыном человeческим.
<p>37 Бe же во дни во церкви учя: нощию же исходя водворяшеся в горe нарицаемeй елеон.
<p>38 И вси людие из утра прихождаху к нему во церковь послушати его.
<h4>22</h4>
<p>1 Приближашеся же праздник опрeснок, глаголемый пасха.
<p>2 И искаху архиерее и книжницы, како бы убили его: бояхуся бо людей.
<p>3 Вниде же сатана во иуду нарицаемаго искариот, суща от числа обоюнадесяте.
<p>4 И шед глагола архиереом и воеводам, како его предаст им.
<p>5 И возрадовашася, и совeщаша ему сребреники дати:
<p>6 и исповeда (обeщася), и искаше удобна времене, да предаст его им без народа.
<p>7 Прииде же день опрeсноков, воньже подобаше жрети пасху:
<p>8 и посла петра и иоанна, рек: шедша уготовайта нам пасху, да ямы.
<p>9 Она же рекоста ему: гдe хощеши уготоваем?
<p>10 Он же рече има: се восходящема вама во град, срящет вы человeк в скудельницe воду нося: по нем идeта в дом, воньже входит,
<p>11 и рцeта дому владыцe: глаголет тебe учитель: гдe есть обитель, идeже пасху со ученики моими Сынeм?
<p>12 И той вама покажет горницу велию постлану: ту уготовайта.
<p>13 Шедша же обрeтоста, якоже рече има: и уготоваста пасху.
<p>14 И егда бысть час, возлеже, и обанадесяте апостола с ним.
<p>15 И рече к ним: желанием возжелeх сию пасху ясти с вами, прежде даже не прииму мук:
<p>16 глаголю бо вам, яко отселe не имам ясти от нея, дондеже скончаются во царствии Божии.
<p>17 И приим чашу, хвалу воздав, рече: приимите сию, и раздeлите себe:
<p>18 глаголю бо вам, яко не имам пити от плода лознаго, дондеже царствие Божие приидет.
<p>19 И приим хлeб, хвалу воздав преломи, и даде им, глаголя: сие есть тeло мое, еже за вы даемо: сие творите в мое воспоминание.
<p>20 Такожде же и чашу по вечери, глаголя: сия чаша новый завeт моею кровию, яже за вы проливается.
<p>21 Обаче се рука предающаго мя со мною есть на трапезe.
<p>22 И Сын убо человeческий идет по реченному (по предуставленному совeту): обаче горе человeку тому, имже предаетеся.
<p>23 И тии начаша искати в себe, который убо от них хощет сие сотворити.
<p>24 Бысть же и пря в них, кий мнится их быти болий.
<p>25 Он же рече им: царие язык господствуют ими, и обладающии ими благодателе нарицаются.
<p>26 Вы же не тако: но болий в вас, да будет яко мний: и старeй, яко служай.
<p>27 Кто бо болий, возлежай ли, или служай? не возлежай ли? Аз же посредe вас есмь яко служай.
<p>28 Вы же есте пребывше со мною в напастех моих:
<p>29 и аз завeщаваю вам, якоже завeща мнe Отец мой, царство,
<p>30 да ясте и пиете на трапезe моей во царствии моем: и сядете на престолeх, судяще обeманадесяте колeнома израилевома.
<p>31 Рече же Господь: симоне, симоне, се сатана просит вас, да бы сeял, яко пшеницу:
<p>32 аз же молихся о тебe, да не оскудeет вeра твоя: и ты нeкогда обращься утверди братию твою.
<p>33 Он же рече ему: Господи, с тобою готов есмь и в темницу и на смерть ити.
<p>34 Он же рече: глаголю ти, петре, не возгласит пeтель днесь, дондеже трикраты отвержешися мене не вeдeти.
<p>35 И рече им: егда послах вы без влагалища и без мeха и без сапог, еда чесого лишени бысте? Они же рeша: ничесоже.
<p>36 Рече же им: но нынe иже имать влагалище, да возьмет, такожде и мeх: а иже не имать, да продаст ризу свою, и купит нож.
<p>37 Глаголю бо вам, яко еще писаное се, подобает, да скончается о мнe, еже: и со беззаконными вмeнися. Ибо еже о мнe, кончину имать.
<p>38 Они же рeша: Господи, се ножа здe два. Он же рече им: довольно есть.
<p>39 И изшед иде по обычаю в гору елеонскую: по нем же идоша ученицы его.
<p>40 Быв же на мeстe, рече им: молитеся, да не внидете в напасть.
<p>41 И сам отступи от них яко вержением камене, и поклонь колeна моляшеся,
<p>42 глаголя: Отче, аще волиши мимонести чашу сию от мене: обаче не моя воля, но твоя да будет.
<p>43 Явися же ему ангел с небесе, укрeпляя его.
<p>44 И быв в подвизe, прилeжнeе моляшеся: бысть же пот его яко капли крове каплющыя на землю.
<p>45 И востав от молитвы, и пришед ко учеником, обрeте их спящих от печали
<p>46 и рече им: что спите? воставше молитеся, да не внидете в напасть.
<p>47 Еще же ему глаголющу, се народ, и нарицаемый иуда, един от обоюнадесяте, идяше пред ними, и приступи ко Иисусови цeловати его. Сие бо бe знамение дал им: егоже аще лобжу, той есть.
<p>48 Иисус же рече ему: иудо, лобзанием ли Сына человeческаго предаеши?
<p>49 Видeвше же, иже бeху с ним, бываемое, рeша ему: Господи, аще ударим ножем?
<p>50 И удари един нeкий от них архиереова раба, и урeза ему ухо десное.
<p>51 Отвeщав же Иисус рече: оставите до сего. И коснувся уха его, исцeли его.
<p>52 Рече же Иисус ко пришедшым нань архиереом и воеводам церковным и старцем: яко на разбойника ли изыдосте со оружием и дрекольми яти мя?
<p>53 по вся дни сущу ми с вами в церкви, не простросте руки на мя: но се есть ваша година и область темная.
<p>54 Емше же его ведоша, и введоша его во двор архиереов. Петр же вослeд идяше издалеча.
<p>55 Возгнeщшым же огнь посредe двора и вкупe сeдящым им, сeдяше петр посредe их.
<p>56 Узрeвши же его рабыня нeкая сeдяща при свeтe (огни), и воззрeвши нань, рече: и сей с ним бe.
<p>57 Он же отвержеся его, глаголя: жено, не знаю его.
<p>58 И помалe другий видeв его, рече: и ты от них еси. Петр же рече: человeче, нeсмь.
<p>59 И мимошедшу яко часу единому, ин нeкий крeпляшеся глаголя: воистинну и сей с ним бe: ибо галилеанин есть.
<p>60 Рече же петр: человeче, не вeм, еже глаголеши. И абие, еще глаголющу ему, возгласи пeтель.
<p>61 И обращься Господь воззрe на петра: и помяну петр слово Господне, якоже рече ему, яко прежде даже пeтель не возгласит, отвержешися мене трикраты.
<p>62 И изшед вон, плакася горько.
<p>63 И мужие держащии Иисуса ругахуся ему, биюще:
<p>64 и закрывше его, бияху его по лицу, и вопрошаху его, глаголюще: прорцы, кто есть ударей тя?
<p>65 И ина многа хуляще глаголаху нань.
<p>66 И яко бысть день, собрашася старцы людстии и архиерее и книжницы, и ведоша его на сонм свой,
<p>67 глаголюще: аще ты еси Христос? рцы нам. Рече же им: аще вам реку, не имете вeры:
<p>68 аще же и вопрошу вы, не отвeщаете ми, ни отпустите:
<p>69 отселe будет Сын человeческий сeдяй одесную силы Божия.
<p>70 Рeша же вси: ты ли убо еси Сын Божий? Он же к ним рече: вы глаголете, яко аз есмь.
<p>71 Они же рeша: что еще требуем свидeтельства, сами бо слышахом от уст его.
<h4>23</h4>
<p>1 И воставше все множество их, ведоша его к пилату.
<p>2 Начаша же нань вадити, глаголюще: сего обрeтохом развращающа язык наш и возбраняюща кесареви дань даяти, глаголюща себе Христа царя быти.
<p>3 Пилат же вопроси его, глаголя: ты ли еси царь иудеом? он же отвeщав рече ему: ты глаголеши.
<p>4 Пилат же рече ко архиереом и народу: никоеяже обрeтаю вины в человeцe сем.
<p>5 Они же крeпляхуся глаголюще, яко развращает люди, учя по всеи иудеи, начен от галилеи до здe.
<p>6 Пилат же слышав галилею, вопроси, аще человeк галилеанин есть?
<p>7 И разумeв, яко от области иродовы есть, посла его ко ироду, сущу и тому во иерусалимe в тыя дни.
<p>8 Ирод же видeв Иисуса рад бысть зeло: бe бо желая от многа времене видeти его, зане слышаше многа о нем: и надeяшеся знамение нeкое видeти от него бываемо.
<p>9 Вопрошаше же его словесы многими: он же ничесоже отвeщаваше ему.
<p>10 Стояху же архиерее и книжницы, прилeжно вадяще нань.
<p>11 Укорив же его ирод с вои своими и поругався, оболк его в ризу свeтлу, возврати его к пилату.
<p>12 Быста же друга ирод же и пилат в той день с собою: прежде бо бeста вражду имуща между собою.
<p>13 Пилат же созвав архиереи и князи и люди,
<p>14 рече к ним: приведосте ми человeка сего, яко развращающа люди: и се аз пред вами истязав, ни единыя же обрeтаю в человeцe сем вины, яже нань вадите:
<p>15 но ни ирод: послах бо его к нему, и се ничтоже достойно смерти сотворено есть о нем:
<p>16 наказав убо его отпущу.
<p>17 Нужду же имяше на вся праздники отпущати им единаго.
<p>18 Возопиша же вси народи, глаголюще: возьми сего, отпусти же нам варавву.
<p>19 Иже бe за нeкую крамолу бывшую во градe и убийство ввержен в темницу.
<p>20 Паки же пилат возгласи, хотя отпустити Иисуса.
<p>21 Они же возглашаху, глаголюще: распни, распни его.
<p>22 Он же третицею рече к ним: что бо зло сотвори сей? ничесоже достойна смерти обрeтох в нем: наказав убо его отпущу.
<p>23 Они же прилeжаху гласы великими, просяще его на распятие: и устояху (превозмогаху) гласи их и архиерейстии.
<p>24 Пилат же посуди быти прошению их:
<p>25 отпусти же бывшаго за крамолу и убийство всаждена в темницу, егоже прошаху: Иисуса же предаде воли их.
<p>26 И яко поведоша его, емше симона нeкоего киринеа, грядуща с села, возложиша нань крест, нести по Иисусe.
<p>27 Идяше же вослeд его народ мног людей, и жены, яже и плакахуся и рыдаху его.
<p>28 Обращься же к ним Иисус рече: дщери иерусалимски, не плачитеся о мнe, обаче себе плачите и чад ваших:
<p>29 яко се дние грядут, в няже рекут: блажены неплоды, и утробы, яже не родиша, и сосцы, иже не доиша.
<p>30 Тогда начнут глаголати горам: падите на ны: и холмом: покрыйте ны.
<p>31 Зане, аще в суровe древe сия творят, в сусe что будет?
<p>32 Ведяху же и ина два злодeя с ним убити.
<p>33 И егда приидоша на мeсто, нарицаемое лобное, ту распяша его и злодeя, оваго убо одесную, а другаго ошуюю.
<p>34 Иисус же глаголаше: Отче, отпусти им: не вeдят бо что творят. Раздeляюще же ризы его, метаху жребия.
<p>35 И стояху людие зряще. Ругахуся же и князи с ними, глаголюще: иныя спасе, да спасет и себе, аще той есть Христос Божий избранный.
<p>36 Ругахуся же ему и воини, приступающе и оцет придeюще ему,
<p>37 и глаголаху: аще ты еси царь иудейск, спасися сам.
<p>38 Бe же и написание написано над ним писмены еллинскими и римскими и еврейскими: сей есть царь иудейск.
<p>39 Един же от обeшеною злодeю хуляше его, глаголя: аще ты еси Христос, спаси себе и наю.
<p>40 Отвeщав же другий прещаше ему, глаголя: ни ли ты боишися Бога, яко в томже осужден еси?
<p>41 и мы убо в правду: достойная бо по дeлом наю восприемлева: сей же ни единаго зла сотвори.
<p>42 И глаголаше Иисусови: помяни мя, Господи, егда приидеши во царствии си.
<p>43 И рече ему Иисус: аминь глаголю тебe, днесь со мною будеши в раи.
<p>44 Бe же час яко шестый, и тьма бысть по всей земли до часа девятаго:
<p>45 и померче солнце, и завeса церковная раздрася посредe.
<p>46 И возглашь гласом велиим Иисус, рече: Отче, в руцe твои предаю дух мой. И сия рек издше.
<p>47 Видeв же сотник бывшее, прослави Бога, глаголя: воистинну человeк сей праведен бe.
<p>48 И вси пришедшии народи на позор сей, видяще бывающая, биюще перси своя возвращахуся.
<p>49 Стояху же вси знаемии его издалеча, и жены спослeдствовавшыя ему от галилеи, зрящя сия.
<p>50 И се муж именем иосиф, совeтник сый, муж благ и праведен,
<p>51 сей не бe пристал совeту и дeлу их, от аримафеа града иудеиска, иже чаяше и сам царствия Божия:
<p>52 сей приступль к пилату, проси тeлесе Иисусова:
<p>53 и Сынем е, обвит плащаницею, и положи е во гробe изсeченe, в немже не бe никтоже никогдаже положен.
<p>54 И день бe пяток, и суббота свeташе.
<p>55 Вослeд же шедшыя жены, яже бяху пришли с ним от галилеи, видeша гроб, и яко положено бысть тeло его.
<p>56 Возвращшяся же уготоваша ароматы и миро: и в субботу убо умолчаша по заповeди.
<h4>24</h4>
<p>1 Во едину же от суббот зeло рано приидоша на гроб, носящя яже уготоваша ароматы: и другия с ними:
<p>2 обрeтоша же камень отвален от гроба,
<p>3 и вшедшя не обрeтоша тeлесе Господа Иисуса.
<p>4 И бысть не домышляющымся им о сем, и се мужа два стаста пред ними в ризах блещащихся.
<p>5 Пристрашным же бывшым им и поклоньшым лица на землю, рекоста к ним: что ищете живаго с мертвыми?
<p>6 нeсть здe, но воста: помяните, якоже глагола вам, еще сый в галилеи,
<p>7 глаголя, яко подобает Сыну человeческому предану быти в руцe человeк грeшник, и пропяту быти, и в третий день воскреснути.
<p>8 И помянуша глаголы его:
<p>9 и возвращшяся от гроба, возвeстиша вся сия единомунадесяте и всeм прочым.
<p>10 Бяше же магдалина мариа и иоанна и мариа иаковля, и прочыя с ними, яже глаголаху ко апостолом сия.
<p>11 И явишася пред ними яко лжа глаголы их, и не вeроваху им.
<p>12 Петр же востав тече ко гробу, и приник видe ризы едины лежащя: и отиде, в себe дивяся бывшему.
<p>13 И се два от них бeста идуща в тойже день в весь, отстоящу стадий шестьдесят от иерусалима, ейже имя еммаус:
<p>14 и та бесeдоваста к себe о всeх сих приключшихся.
<p>15 И бысть бесeдующема има и совопрошающемася, и сам Иисус приближився идяше с нима:
<p>16 очи же ею держастeся, да его не познаета.
<p>17 Рече же к нима: что суть словеса сия, о нихже стязаетася к себe идуща, и еста дряхла?
<p>18 отвeщав же един, емуже имя клеопа, рече к нему: ты ли един пришлец еси во иерусалим, и не увeдeл еси бывших в нем во дни сия?
<p>19 И рече има: киих? Она же рeста ему: яже о Иисусe назарянинe, иже бысть муж пророк, силен дeлом и словом пред Богом и всeми людьми:
<p>20 како предаша его архиереи и князи наши на осуждение смерти, и распяша его:
<p>21 мы же надeяхомся, яко сей есть хотя избавити израиля: но и над всeми сими, третий сей день есть днесь, отнелиже сия быша.
<p>22 Но и жены нeкия от нас ужасиша ны, бывшыя рано у гроба:
<p>23 и не обрeтшя тeлесе его, приидоша, глаголющя, яко и явление ангел видeша, иже глаголют его жива.
<p>24 И идоша нeцыи от нас ко гробу, и обрeтоша тако, якоже и жены рeша: самаго же не видeша.
<p>25 И той рече к нима: о! несмысленная и косная сердцем, еже вeровати о всeх, яже глаголаша прр(о)оцы:
<p>26 не сия ли подобаше пострадати Христу и внити в славу свою?
<p>27 И начен от моисеа и от всeх пророк, сказаше има от всeх писаний яже о нем.
<p>28 И приближишася в весь, в нюже идяста: и той творяшеся далечайше ити.
<p>29 И нуждаста его, глаголюща: облязи с нама, яко к вечеру есть, и приклонился есть день. И вниде с нима облещи.
<p>30 И бысть яко возлеже с нима, и приим хлeб благослови, и преломив даяше има.
<p>31 Онeма же отверзостeся очи, и познаста его: и той невидимь бысть има.
<p>32 И рекоста к себe: не сердце ли наю горя бe в наю, егда глаголаше нама на пути и егда сказоваше нама писания?
<p>33 И воставша в той час, возвратистася во иерусалим, и обрeтоста совокупленных единонадесяте и иже бяху с ними,
<p>34 глаголющих, яко воистинну воста Господь и явися симону.
<p>35 И та повeдаста, яже быша на пути, и яко познася има в преломлении хлeба.
<p>36 Сия же им глаголющым, и сам Иисус ста посредe их, и глагола им: мир вам.
<p>37 Убоявшеся же и пристрашни бывше, мняху дух видeти.
<p>38 И рече им: что смущени есте? и почто помышления входят в сердца ваша?
<p>39 видите руцe мои и нозe мои, яко сам аз есмь: осяжите мя и видите: яко дух плоти и кости не имать, якоже мене видите имуща.
<p>40 И сие рек, показа им руцe и нозe.
<p>41 Еще же не вeрующым им от радости и чудящымся, рече им: имате ли что Сынeдно здe?
<p>42 Они же даша ему рыбы печены часть и от пчел сот.
<p>43 И взем пред ними яде.
<p>44 Рече же им: сия суть словеса, яже глаголах к вам еще сый с вами, яко подобает скончатися всeм написанным в законe моисеовe и пророцeх и псалмeх о мнe.
<p>45 Тогда отверзе им ум разумeти писания.
<p>46 И рече им, яко тако писано есть, и тако подобаше пострадати Христу, и воскреснути от мертвых в третий день,
<p>47 и проповeдатися во имя его покаянию и отпущению грeхов во всeх языцeх, наченше от иерусалима.
<p>48 Вы же есте свидeтелие сим.
<p>49 И се аз послю обeтование оца моего на вы: вы же сeдите во градe иерусалимстe, дондеже облечетеся силою свыше.
<p>50 Извед же их вон до вифании, и воздвиг руцe свои, и благослови их.
<p>51 И бысть егда благословляше их, отступи от них, и возношашеся на небо.
<p>52 И тии поклонишася ему, и возвратишася во иерусалим с радостию великою:
<p>53 и бяху выну в церкви, хваляще и благословяще Бога. Аминь.
