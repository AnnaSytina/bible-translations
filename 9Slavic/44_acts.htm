<h4>1</h4>
<p>1 Первое убо слово сотворих о всeх, о! феофиле, яже начат Иисус творити же и учити
<p>2 даже до дне, в оньже, заповeдав апостолом Духом святым, ихже избра, вознесеся:
<p>3 пред нимиже и постави себе жива по страдании своем во мнозeх истинных знамениих, деньми четыредесятьми являяся им и глаголя яже о царствии Божии:
<p>4 с нимиже и ядый повелe им от иерусалима не отлучатися, но ждати обeтования Отча, еже слышасте от мене:
<p>5 яко иоанн убо крестил есть водою, вы же имате креститися Духом святым не по мнозeх сих днех.
<p>6 Они же убо сошедшеся вопрошаху его, глаголюще: Господи, аще в лeто сие устрояеши царствие Израилево?
<p>7 Рече же к ним: нeсть ваше разумeти времена и лeта, яже Отец положи во своей власти:
<p>8 но приимете силу, нашедшу святому Духу на вы, и будете ми свидeтелие во иерусалимe же и во всей иудеи и самарии и даже до послeдних земли.
<p>9 И сия рек, зрящым им взятся, и облак подят его от очию их.
<p>10 И егда взирающе бяху на небо, идущу ему, и се, мужа два стаста пред ними во одежди бeлe,
<p>11 яже и рекоста: мужие галилейстии, что стоите зряще на небо? сей Иисус, вознесыйся от вас на небо, такожде приидет, имже образом видeсте его идуща на небо.
<p>12 Тогда возвратишася во иерусалим от горы нарицаемыя елеон, яже есть близ иерусалима, субботы имущия путь.
<p>13 И егда внидоша, взыдоша на горницу, идeже бяху пребывающе, петр же и иаков, и иоанн и андрей, филипп и фома, варфоломей и матфей, иаков алфеов и симон зилот и иуда иаковль:
<p>14 сии вси бяху терпяще единодушно в молитвe и молении, с женами и мариею материю Иисусовою и с братиею его.
<p>15 И во дни тыя востав петр посредe ученик, рече,
<p>16 бe же имен народа вкупe яко сто и двадесять: мужие братие, подобаше скончатися писанию сему, еже предрече Дух святый усты давидовыми о иудe, бывшем вожди емшым Иисуса:
<p>17 яко причтен бe с нами и приял бяше жребий службы сея:
<p>18 сей убо стяжа село от мзды неправедныя, и ниц быв просeдеся посредe, и излияся вся утроба его:
<p>19 и разумно бысть всeм живущым во иерусалимe, яко нарещися селу тому своим их языком акелдама, еже есть село крове:
<p>20 пишется бо в книзe псаломстeй: да будет двор его пуст, и да не будет живущаго в нем, и епископство его да приимет ин:
<p>21 подобает убо от сходившихся с нами мужей во всяко лeто, в неже вниде и изыде в нас Господь Иисус,
<p>22 начен от крещения иоаннова даже до дне, в оньже вознесеся (на небо) от нас, свидeтелю воскресeния его быти с нами единому от сих.
<p>23 И поставиша два, иосифа нарицаемаго варсаву, иже наречен бысть иуст, и матфиа,
<p>24 и помолившеся рeша: ты, Господи, срдцевeдче всeх, покажи, егоже избрал еси от сею двою единаго,
<p>25 прияти жребий служения сего и апостолства, из негоже испаде иуда, ити в мeсто свое.
<p>26 И даша жребия има, и паде жребий на матфиа, и причтен бысть ко единонадесяти апостолом.
<h4>2</h4>
<p>1 И егда скончавашася дние пятьдесятницы, бeша вси апостоли единодушно вкупe.
<p>2 И бысть внезапу с небесе шум, яко носиму дыханию бурну, и исполни весь дом, идeже бяху сeдяще:
<p>3 и явишася им раздeлени языцы яко огненни, сeде же на единeм коемждо их.
<p>4 И исполнишася вси Духа свята и начаша глаголати иными языки, якоже Дух даяше им провeщавати.
<p>5 Бяху же во иерусалимe живущии иудее, мужие благоговeйнии, от всего языка, иже под небесем.
<p>6 Бывшу же гласу сему, снидеся народ и смятеся, яко слышаху един кийждо их своим языком глаголющих их.
<p>7 Дивляхуся же вси и чудяхуся, глаголюще друг ко другу: не се ли, вси сии суть глаголющии галилеане?
<p>8 и како мы слышим кийждо свой язык наш, в немже родихомся,
<p>9 парфяне и мидяне и еламите, и живущии в месопотамии, во иудеи же и каппадокии, в понтe и во асии,
<p>10 во фригии же и памфилии, во египтe и странах ливии, яже при киринии, и приходящии римляне, иудее же и пришелцы,
<p>11 критяне и аравляне, слышим глаголющих их нашими языки величия Божия?
<p>12 Ужасахуся же вси и недоумeвахуся, друг ко другу глаголюще: что убо хощет сие быти?
<p>13 Инии же ругающеся глаголаху, яко вином исполнени суть.
<p>14 Став же петр со единонадесятьми, воздвиже глас свой и рече им: мужие иудейстии и живущии во иерусалимe вси, сие вам разумно да будет, и внушите глаголы моя:
<p>15 не бо, якоже вы непщуете, сии пияни суть, есть бо час третий дне:
<p>16 но сие есть рeченное пророком иоилем:
<p>17 и будет в послeдния дни, глаголет Господь, излию от Духа моего на всяку плоть, и прорекут сынове ваши и дщери вашя, и юноши ваши видeния узрят, и старцы ваши сония видят:
<p>18 ибо на рабы моя и на рабыни моя во дни оны излию от Духа моего, и прорекут:
<p>19 и дам чудеса на небеси горe и знамения на земли низу, кровь и огнь и курение дыма:
<p>20 солнце преложится во тму, и луна в кровь, прежде даже не приити дню Господню великому и просвeщенному:
<p>21 и будет, всяк, иже аще призовет имя Господне, спасется.
<p>22 Мужие Израилстии, послушайте словес сих: Иисуса назореа, мужа от Бога извeствованна в вас силами и чудесы и знамении, яже сотвори тeм Бог посредe вас, якоже и сами вeсте,
<p>23 сего нарекованным совeтом и проразумeнием Божиим предана приемше, руками беззаконных пригвождше убисте:
<p>24 егоже Бог воскреси, разрeшив болeзни смертныя, якоже не бяше мощно держиму быти ему от нея.
<p>25 Давид бо глаголет о нем: предзрeх Господа предо мною выну, яко о десную мене есть, да не подвижуся:
<p>26 сего ради возвеселися сердце мое, и возрадовася язык мой: еще же и плоть моя вселится на уповании,
<p>27 яко не оставиши души моея во адe, ниже даси прпдбному твоему видeти истлeния:
<p>28 сказал ми еси пути живота: исполниши мя веселия с лицем твоим.
<p>29 Мужие братие, достоит рещи с дерзновением к вам о патриарсe давидe, яко и умре и погребен бысть, и гроб его есть в нас даже до дне сего:
<p>30 пророк убо сый и вeдый, яко клятвою клятся ему Бог от плода чресл его по плоти воздвигнути Христа и посадити его на престолe его,
<p>31 предвидeв глагола о воскресeнии Христовe, яко не оставися душа его во адe, ни плоть его видe истлeния.
<p>32 Сего Иисуса воскреси Бог, емуже вси мы есмы свидeтелие.
<p>33 Десницею убо Божиею вознесеся, и обeтование святаго Духа приемь от Отца, излия сие, еже вы нынe видите и слышите.
<p>34 Не бо давид взыде на небеса, глаголет бо сам: рече Господь Господеви моему: сeди о десную мене,
<p>35 дондеже положу враги твоя подножие ног твоих.
<p>36 Твердо убо да разумeет весь дом Израилев, яко и Господа и Христа его Бог сотворил есть, сего Иисуса, егоже вы распясте.
<p>37 Слышавше же умилишася сердцем и рeша к петру и прочым апостолом: что сотворим, мужие братие?
<p>38 Петр же рече к ним: покайтеся, и да крестится кийждо вас во имя Иисуса Христа во оставление грeхов: и приимете дар святаго Духа:
<p>39 вам бо есть обeтование и чадом вашым и всeм дальним, елики аще призовет Господь Бог наш.
<p>40 И иными словесы множайшими засвидeтелствоваше и моляше я, глаголя: спаситеся от рода строптиваго сего.
<p>41 Иже убо любезно прияша слово его, крестишася: и приложишася в день той душ яко три тысящы:
<p>42 бяху же терпяще во учении апостол и во общении и в преломлении хлeба и в молитвах.
<p>43 Бысть же на всякой души страх: многа бо чудеса и знамения апостолы быша во иерусалимe.
<p>44 Страх же велий бяше на всeх их. Вси же вeровавшии бяху вкупe и имяху вся обща:
<p>45 и стяжания и имeния продаяху, и раздаяху всeм, егоже аще кто требоваше:
<p>46 по вся же дни терпяще единодушно в церкви и ломяще по домом хлeб, приимаху пищу в радости и в простотe сердца,
<p>47 хваляще Бога и имуще благодать у всeх людий. Господь же прилагаше по вся дни церкви спасающыяся.
<h4>3</h4>
<p>1 Вкупe же петр и иоанн восхождаста во святилище на молитву в час девятый.
<p>2 И нeкий муж, хром от чрева матере своея сый, носимь бываше, егоже полагаху по вся дни пред дверьми церковными, рекомыми красными, просити милостыни от входящих в церковь:
<p>3 иже видeв петра и иоанна хотящыя внити в церковь, прошаше милостыни.
<p>4 воззрeв же петр нань со иоанном, рече: воззри на ны.
<p>5 Он же прилeжаше има, мня нeчто от нею прияти.
<p>6 Рече же петр: сребра и злата нeсть у мене, но еже имам, сие ти даю: во имя Иисуса Христа назореа востани и ходи.
<p>7 И емь его за десную руку воздвиже: абие же утвердистeся его плеснe и глезнe,
<p>8 и вскочив ста и хождаше, и вниде с нима в церковь, ходя и скачя и хваля Бога.
<p>9 И видeша его вси людие ходяща и хваляща Бога,
<p>10 знаху же его, яко сей бяше, иже милостыни ради сeдяше при красных дверех церковных: и исполнишася чуда и ужаса о приключившемся ему.
<p>11 Держащужеся исцeлeвшему хромому петра и иоанна, притекоша к нима вси людие в притвор, нарицаемый соломонов, ужасни.
<p>12 Видeв же петр отвeщаваше к людем: мужие Израилтяне, что чудитеся о сем, или на ны что взираете, яко своею ли силою или благочестием сотворихом его ходити?
<p>13 Бог авраамов и исааков и иаковль, Бог отец наших, прослави отрока своего Иисуса, егоже вы предасте, и отвергостеся его пред лицем пилатовым, суждьшу оному пустити:
<p>14 вы же святаго и првднаго отвергостеся, и испросисте мужа убийцу дати вам,
<p>15 началника же жизни убисте: егоже Бог воскреси от мертвых, емуже мы свидeтелие есмы.
<p>16 И о вeрe имене его, сего, егоже видите и знаете, утверди имя его: и вeра, яже его ради, даде ему всю цeлость сию пред всeми вами.
<p>17 И нынe, братие, вeм, яко по невeдeнию сие сотвористе, якоже и князи ваши:
<p>18 Бог же, яже предвозвeсти усты всeх пророк своих пострадати Христу, исполни тако.
<p>19 Покайтеся убо и обратитеся, да очиститеся от грeх ваших,
<p>20 яко да приидут времена прохладна от лица Господня, и послет пронарeченнаго вам Христа Иисуса,
<p>21 егоже подобает небеси убо прияти даже до лeт устроения всeх, яже глагола Бог усты всeх святых своих пророк от вeка.
<p>22 Моисей убо ко отцем рече: яко пророка вам воздвигнет Господь Бог ваш от братии вашея, яко мене: того послушайте по всему, елика аще речет к вам:
<p>23 будет же, всяка душа, яже аще не послушает пророка онаго, потребится от людий.
<p>24 И вси же пророцы от самуила и иже по сих, елицы глаголаша, такожде предвозвeстиша дни сия.
<p>25 Вы есте сынове пророк и завeта, егоже завeща Бог ко отцем вашым, глаголя ко аврааму: и о сeмени твоем возблагословятся вся отечествия земная.
<p>26 Вам первeе Бог, воздвигий отрока своего Иисуса, посла его благословяща вас, во еже отвратитися вам комуждо от злоб ваших.
<h4>4</h4>
<p>1 Глаголющым же им к людем, наидоша на них священницы и воевода церковный и саддукее,
<p>2 жаляще си, за еже учити им люди и возвeщати о Иисусe воскресeние мертвых:
<p>3 и возложиша на них руки и положиша их в соблюдение до утрия: бe бо вечер уже.
<p>4 Мнози же от слышавших слово вeроваша: и бысть число мужей яко тысящ пять.
<p>5 Бысть же наутрие собратися князем их и старцем и книжником во иерусалим,
<p>6 и аннe архиерею и каиафe и иоанну и александру, и елицы бeша от рода архиерейска:
<p>7 и поставльше их посредe, вопрошаху: коею силою или коим именем сотвористе сие вы?
<p>8 Тогда петр, исполнився Духа свята, рече к ним: князи людстии и старцы Израилевы,
<p>9 аще мы днесь истязуеми есмы о благодeянии человeка немощна, о чесом сей спасеся,
<p>10 разумно буди всeм вам и всeм людем Израилевым, яко во имя Иисуса Христа назореа, егоже вы распясте, егоже Бог воскреси от мертвых, о сем сей стоит пред вами здрав:
<p>11 сей есть камень укореный от вас зиждущих, бывый во главу угла, и нeсть ни о единeм же инeм спасeния:
<p>12 нeсть бо иного имене под небесем, даннаго в человeцeх, о немже подобает спастися нам.
<p>13 Видяще же петрово дерзновение и иоанново и разумeвше, яко человeка некнижна еста и проста, дивляхуся, знаху же их, яко со Иисусом бeста:
<p>14 видяще же исцeлeвшаго человeка с нима стояща, ничтоже имяху противу рещи.
<p>15 Повелeвше же има вон из сонмища изыти, стязахуся друг со другом,
<p>16 глаголюще: что сотворим человeкома сима? яко убо нарочитое знамение бысть има, всeм живущым во иерусалимe явe, и не можем отврещися:
<p>17 но да не болeе прострется в людех, прещением да запретим има ктому не глаголати о имени сем ни единому от человeк.
<p>18 И призвавше их, заповeдаша има отнюд не провeщавати ниже учити о имени Иисусовe.
<p>19 Петр же и иоанн отвeщавша к ним рeста: аще првдно есть пред Богом вас послушати паче, нежели Бога, судите:
<p>20 не можем бо мы, яже видeхом и слышахом, не глаголати.
<p>21 Они же призапрещше има, пустиша я, ничтоже обрeтше како мучити их, людий ради, яко вси прославляху Бога о бывшем:
<p>22 лeт бо бяше множае четыредесяти человeк той, на немже бысть чудо сие исцeления.
<p>23 Отпущена же бывша приидоста ко своим и возвeстиста, елика к нима архиерее и старцы рeша.
<p>24 Они же слышавше единодушно воздвигоша глас к Богу и рекоша: влдко, ты, Боже, сотворивый небо и землю и море и вся, яже в них,
<p>25 иже Духом святым усты отца нашего давида отрока твоего рекл еси: вскую шаташася языцы, и людие поучишася тщетным?
<p>26 предсташа царие земстии, и князи собрашася вкупe на Господа и на Христа его.
<p>27 Собрашася бо воистинну во градe сем на святаго отрока твоего Иисуса, егоже помазал еси, ирод же и понтийский пилат с языки и людьми Израилевыми,
<p>28 сотворити, елика рука твоя и совeт твой преднарече быти:
<p>29 и нынe, Господи, призри на прещения их и даждь рабом твоим со всяким дерзновением глаголати слово твое,
<p>30 внегда руку твою прострети ти во исцeления, и знамением и чудесем бывати именем святым отрока твоего Иисуса.
<p>31 И помолившымся им, подвижеся мeсто, идeже бяху собрани, и исполнишася вси Духа свята и глаголаху слово Божие со дерзновением.
<p>32 Народу же вeровавшему бe сердце и душа едина, и ни един же что от имeний своих глаголаше свое быти, но бяху им вся обща.
<p>33 И велиею силою воздаяху свидeтелство апостоли воскресeнию Господа Иисуса Христа, благодать же бe велия на всeх их.
<p>34 Не бяше бо нищь ни един в них: елицы бо господие селом или домовом бяху, продающе приношаху цeны продаемых
<p>35 и полагаху при ногах апостол: даяшеся же коемуждо, егоже аще кто требоваше.
<p>36 Иосиа же, нарeченный варнава от апостол, еже есть сказаемо сын утeшения, левит, кипрянин родом,
<p>37 имeя село, продав принесе цeну и положи пред ногами апостол.
<h4>5</h4>
<p>1 Муж же нeкий, ананиа именем, с сапфирою женою своею, продаде село
<p>2 и утаи от цeны, свeдущей и женe его: и принес часть нeкую, пред ногами апостол положи.
<p>3 Рече же петр: анание, почто исполни сатана сердце твое солгати Духу святому и утаити от цeны села?
<p>4 сущее тебe не твое ли бe, и проданое не в твоей ли власти бяше? что яко положил еси в сердцы твоем вещь сию? не человeком солгал еси, но Богу.
<p>5 Слышав же ананиа словеса сия, пад издше: и бысть страх велик на всeх слышащих сия.
<p>6 Вставше же юноши взяша его и изнесше погребоша.
<p>7 Бысть же яко трием часом минувшым, и жена его не вeдущи бывшаго вниде.
<p>8 Отвeща же ей петр: рцы ми, аще на толицe село отдаста? Она же рече: ей, на толицe.
<p>9 Петр же рече к ней: что яко согласистася искусити Духа Господня? се, ноги погребших мужа твоего при дверех, и изнесут тя.
<p>10 Паде же абие пред ногама его и издше: вшедше же юноши обрeтоша ю мертву и изнесше погребоша близ мужа ея.
<p>11 И бысть страх велик на всей церкви и на всeх слышаших сия.
<p>12 Руками же апостолскими быша знамения и чудеса в людех многа: и бяху единодушно вси в притворe соломони:
<p>13 от прочих же никтоже смeяше прилeплятися им, но величаху их людие.
<p>14 Паче же прилагахуся вeрующии Господви, множество мужей же и жен,
<p>15 яко и на стогны износити недужныя и полагати на постелех и на одрeх, да грядущу петру поне сeнь его осeнит нeкоего от них.
<p>16 Схождашеся же и множество от окрестных градов во иерусалим, приносяще недужныя и страждущыя от дух нечистых, иже исцeлeвахуся вси.
<p>17 Востав же архиерей и вси иже с ним, сущая ересь саддукейская, исполнишася зависти,
<p>18 и возложиша руки своя на апостолы и послаша их в соблюдение общее.
<p>19 Ангел же Господень нощию отверзе двери темницы, извед же их, рече:
<p>20 идите и ставше глаголите в церкви людем вся глаголы жизни сея.
<p>21 Слышавше же внидоша по утреницe (утро) в церковь и учаху. Пришед же архиерей и иже с ним, созваша собор и вся старцы от сынов Израилевых и послаша во узилище, привести их.
<p>22 Слуги же шедше не обрeтоша их в темницe, возвращшежеся возвeстиша,
<p>23 глаголюще, яко темницу убо обрeтохом заключену со всяким утверждением и блюстители стоящыя пред дверьми: отверзше же, внутрь ни единаго обрeтохом.
<p>24 Якоже слышаша словеса сия архиерей же и воевода церковный и первосвященницы, недоумeвахуся о них, что убо будет сие.
<p>25 Пришед же нeкто возвeсти им, глаголя, яко се, мужие, ихже всадисте в темницу, суть в церкви стояще и учаще люди.
<p>26 Тогда шед воевода со слугами, приведе их не с нуждею, бояхуся бо людий, да не камением побиют их:
<p>27 приведше же их, поставиша на сонмищи, и вопроси их архиерей, глаголя:
<p>28 не запрещением ли запретихом вам не учити о имени сем? и се, исполнисте иерусалим учением вашим и хощете навести на ны кровь человeка сего.
<p>29 Отвeщав же петр и апостоли рeша: повиноватися подобает Богови паче, нежели человeком:
<p>30 Бог отец наших воздвиже Иисуса, егоже вы убисте, повeсивше на древe:
<p>31 сего Бог началника и спаса возвыси десницею своею, дати покаяние Израилеви и оставление грeхов:
<p>32 и мы есмы того свидeтелие глагол сих, и Дух святый, егоже даде Бог повинующымся ему.
<p>33 Они же слышавше распыхахуся и совeщаша убити их.
<p>34 Востав же нeкий на сонмищи фарисей, именем гамалиил, законоучитель честен всeм людем, повелe внe мало что апостолом уступити,
<p>35 рече же к ним: мужие Израильтяне, внимайте себe о человeцeх сих, что хощете сотворити:
<p>36 пред сими бо деньми воста февда, глаголя быти велика нeкоего себе, емуже прилeпишася числом мужей яко четыреста: иже убиен бысть, и вси, елицы повинушася ему, разыдошася и быша ни во чтоже:
<p>37 по сем воста иуда галилеанин во дни написания и отвлече люди доволны вслeд себе: и той погибе, и вси, елицы послушаша его, разсыпашася:
<p>38 и нынe, глаголю вам, отступите от человeк сих и оставите их: яко аще будет от человeк совeт сей или дeло сие, разорится,
<p>39 аще ли же от Бога есть, не можете разорити то, да не како и Богоборцы обрящетеся.
<p>40 Послушаша же его, и призвавше апостолы, бивше запретиша им не глаголати о имени Иисусовe и отпустиша их.
<p>41 Они же убо идяху радующеся от лица собора, яко за имя Господа Иисуса сподобишася безчестие прияти:
<p>42 по вся же дни в церкви и в домeх не престаяху учаще и благовeствующе Иисуса Христа.
<h4>6</h4>
<p>1 Во днех же сих, умножившымся учеником, бысть роптание еллинов ко евреом, яко презираемы бываху во вседневнeм служении вдовицы их.
<p>2 Призвавше же дванадесять множество ученик, рeша: не угодно есть нам, оставльшым слово Божие, служити трапезам:
<p>3 усмотрите убо, братие, мужы от вас свидeтелствованы седмь, исполнены Духа свята и премудрости, ихже поставим над службою сею:
<p>4 мы же в молитвe и служении слова пребудем.
<p>5 И угодно бысть слово сие пред всeм народом: и избраша стефана, мужа исполнена вeры и Духа свята, и филиппа, и прохора и никанора, и тимона и пармена, и николаа пришелца антиохийскаго,
<p>6 ихже поставиша пред апостолы: и помолившеся возложиша на ня руцe.
<p>7 И слово Божие растяше, и множашеся число ученик во иерусалимe зeло: мног же народ священников послушаху вeры.
<p>8 Стефан же исполнь вeры и силы творяше знамения и чудеса велия в людех.
<p>9 Восташа же нeцыи от сонма глаголемаго ливертинска и киринейска и александрска, и иже от киликии и асии, стязающеся со стефаном:
<p>10 и не можаху противустати премудрости и духу, имже глаголаше.
<p>11 Тогда подустиша мужы глаголющыя, яко слышахом его глаголюща глаголы хульныя на моисеа и на Бога.
<p>12 Сподвигоша же люди и старцы и книжники, и нападше восхитиша его и приведоша на сонмище,
<p>13 поставиша же свидeтели ложны глаголющыя, яко человeк сей не престает глаголы хульныя глаголя на мeсто святое сие и закон:
<p>14 слышахом бо его глаголюща, яко Иисус назорей сей разорит мeсто сие и измeнит обычаи, яже предаде нам моисей.
<p>15 И воззрeвше нань вси сeдящии в сонмищи, видeша лице его яко лице ангела.
<h4>7</h4>
<p>1 Рече же архиерей: аще убо сия тако суть?
<p>2 Он же рече: мужие братие и отцы, послушайте. Бог славы явися отцу нашему аврааму сущу в месопотамии, прежде даже не вселитися ему в харрань,
<p>3 и рече к нему: изыди от земли твоея и от рода твоего и от дому отца твоего, и прииди в землю, юже аще ти покажу.
<p>4 Тогда изшед от земли халдейския, вселися в харрань: и оттуду, по умертвии отца его, пресели его в землю сию, на нейже вы нынe живете,
<p>5 и не даде ему наслeдия в ней, ниже стопы ногу: и обeща дати ему ю во одержание и сeмени его по нем, не сущу ему чаду.
<p>6 Глагола же сице Бог, яко будет сeмя его пришелцы в земли чуждей, и поработят е и озлобят лeт четыреста.
<p>7 И языку, емуже поработают, сужду аз, рече Бог: и по сих изыдут и послужат ми на мeстe сем.
<p>8 И даде ему завeт обрeзания. И тако роди исаака и обрeза его в день осмый: и исаак иакова, и иаков дванадесять патриарх.
<p>9 И патриарси позавидeвше иосифу продаша его во египет: и бe Бог с ним,
<p>10 и изят его от всeх скорбей его, и даде ему благодать и премудрость пред фараоном царем египетским: и постави его началника над египтом и над всeм домом своим.
<p>11 Прииде же глад на всю землю египетскую и ханааню и скорбь велия, и не обрeтаху сытости отцы наши.
<p>12 Слышав же иаков сущую пшеницу во египтe, посла отцы нашя первeе,
<p>13 и внегда второе (приидоша), познан бысть иосиф братии своей, и явe бысть фараону род иосифов.
<p>14 Послав же иосиф призва отца своего иакова и все сродство свое, седмьдесят и пять душ.
<p>15 Сниде же иаков во египет, и скончася сам и отцы наши:
<p>16 и принесени быша в сихем и положени быша во гробe, егоже купи авраам цeною сребра от сынов еммора сихемова.
<p>17 И якоже приближашеся время обeтования, имже клятся Бог аврааму, возрастоша людие и умножишася во египтe,
<p>18 дондеже наста царь ин (во египтe), иже не знаше иосифа:
<p>19 сей злe умыслив о родe нашем, озлоби отцы нашя, уморити младенцы их и не оживити (дабы извергали младенцы своя во еже не быти им живым).
<p>20 В неже время родися моисей и бe угоден Богови, иже питан бысть мeсяцы три в дому отца своего:
<p>21 извержена же его взят его дщи фараонова и воспита и себe в сына:
<p>22 и наказан бысть моисей всей премудрости египетстeй, бe же силен в словесeх и дeлeх.
<p>23 Егда же исполняшеся ему лeт четыредесятих время, взыде на сердце ему посeтити братию свою сыны Израилевы:
<p>24 и видeв нeкоего обидима, пособствова и сотвори отмщение обидимому, убив египтянина.
<p>25 Мняше же разумeти братиям своим, яко Бог рукою его даст им спасение: они же не разумeша.
<p>26 Во утрий же день явися им тяжущымся и привлачаше их в примирение, рек: мужие, братия есте вы, вскую обидите друг друга?
<p>27 Обидяй же ближняго отрину его, рек: кто тя постави князя и судию над нами?
<p>28 еда убити мя ты хощеши, имже образом убил еси вчера египтянина?
<p>29 Бeжа же моисей о словеси сем и бысть пришлец в земли мадиамстeй, идeже роди сына два.
<p>30 И исполньшымся лeтом четыредесятим, явися ему в пустыни горы синайския ангел Господень в пламени огненe в купинe:
<p>31 моисей же видeв дивляшеся видeнию: приступающу же ему разумeти, бысть глас Господень к нему:
<p>32 аз Бог отец твоих, Бог авраамов и Бог исааков и Бог иаковль. Трепетен же быв моисей не смeяше смотрити.
<p>33 Рече же ему Господь: изуй сапоги ногу твоею, мeсто бо, на немже стоиши, земля свята есть:
<p>34 видя видeх озлобление людий моих, иже во египтe, и стенание их услышах, и снидох изяти их: и нынe гряди, послю тя во египет.
<p>35 Сего моисеа, егоже отринуша, рекше: кто тя постави началника и судию? сего Бог князя и избавителя посла рукою ангела явльшагося ему в купинe:
<p>36 сей изведе их, сотворь чудеса и знамения в земли египетстeй и в чермнeм мори, и в пустыни лeт четыредесять.
<p>37 Сей есть моисей рекий сыном Израилевым: пророка вам воздвигнет Господь Бог ваш от братии вашея яко мене: того послушайте.
<p>38 Сей есть бывый в церкви в пустыни со ангелом, глаголавшим ему на горe синайстeй, и со отцы нашими, иже прият словеса жива дати нам,
<p>39 егоже не восхотeша послушати отцы наши, но отринуша и и обратишася сердцем своим во египет,
<p>40 рекше аарону: сотвори нам боги, иже предидут пред нами, моисею бо сему, иже изведе нас от земли египетския, не вeмы, что бысть ему.
<p>41 И сотвориша телца во дни оны, и принесоша жертву идолу, и веселяхуся в дeлeх руку своею.
<p>42 Отвратися же Бог и предаде их служити воем небесным, якоже писано есть в книзe пророк: еда заколения и жертвы принесосте ми лeт четыредесять в пустыни, доме Израилев?
<p>43 И восприясте скинию молохову и звeзду бога вашего ремфана, образы, яже сотвористе покланятися им: и преселю вы далeе вавилона.
<p>44 Сeнь свидeния бяше отцем нашым в пустыни, якоже повелe глаголяй моисеови сотворити ю по образу, егоже видe:
<p>45 юже и внесоша приемше отцы наши со иисусом во одержание языков, ихже изрину Бог от лица отец наших, даже до дний давида:
<p>46 иже обрeте благодать пред Богом и испроси обрeсти селение Богу иаковлю.
<p>47 Соломон же созда ему храм.
<p>48 Но вышний не в рукотворенных церквах живет, якоже пророк глаголет:
<p>49 небо мнe престол есть, земля же подножие ногама моима: кий храм созиждете ми, глаголет Господь, или кое мeсто покоищу моему?
<p>50 Не рука ли моя сотвори сия вся?
<p>51 Жестоковыйнии и необрeзаннии сердцы и ушесы, вы присно духу святому противитеся, якоже отцы ваши, тако и вы:
<p>52 кого от пророк не изгнаша отцы ваши? и убиша предвозвeстившыя о пришествии првднаго, егоже вы нынe предателе и убийцы бысте,
<p>53 иже приясте закон устроением ангелским и не сохранисте.
<p>54 Слышаще же сия, распыхахуся сердцы своими и скрежетаху зубы нань.
<p>55 Стефан же сый исполнь духа свята, воззрeв на небо, видe славу Божию и Иисуса стояща о десную Бога,
<p>56 и рече: се, вижу небеса отверста и Сына человeча о десную стояща Бога.
<p>57 Возопивше же гласом велиим, затыкаху ушы свои и устремишася единодушно нань,
<p>58 и изведше внe града, камением побиваху его: и свидeтелие (снемше) ризы своя положиша при ногу юноши нарицаемаго савла,
<p>59 и камением побиваху стефана, молящася и глаголюща: Господи Иисусе, приими дух мой.
<p>60 Преклонь же колeна, возопи гласом велиим: Господи, не постави им грeха сего. И сия рек успе.
<h4>8</h4>
<p>1 Савл же бe соизволяя убийству его. Бысть же в той день гонение велие на церковь иерусалимскую: вси же разсeяшася по странам иудейским и самарийским, кромe апостол:
<p>2 погребоша же стефана мужие благоговeйнии и сотвориша плачь велий над ним.
<p>3 Савл же озлобляше церковь, в домы входя, и влачя мужы и жены, предаяше в темницу.
<p>4 Разсeявшиися же прохождаху, благовeствующе слово.
<p>5 Филипп же сошед во град самарийский, проповeдаше им Христа:
<p>6 внимаху же народи глаголемым от филиппа единодушно, слышаще и видяще знамения, яже творяше:
<p>7 дуси бо нечистии от многих имущих я, вопиюще гласом велиим, исхождаху, мнози же разслабленнии и хромии исцeлишася:
<p>8 и бысть радость велия во градe том.
<p>9 Муж же нeкий, именем симон, прежде бe во градe волхвуя и удивляя язык самарийский, глаголя нeкоего быти себе велика,
<p>10 емуже внимаху вси от мала даже до велика, глаголюще: сей есть сила Божия великая.
<p>11 Внимаху же ему, зане доволно время волхвовании удивляше их.
<p>12 Егда же вeроваша филиппу благовeствующу яже о царствии Божии и о имени Иисус Христовe, крещахуся мужие же и жены.
<p>13 Симон же и сам вeрова и крещься бe пребывая у филиппа: видя же силы и знамения велия бываема, ужасен дивляшеся.
<p>14 Слышавше же иже во иерусалимe апостоли, яко прият самариа слово Божие, послаша к ним петра и иоанна,
<p>15 иже сошедше помолишася о них, яко да приимут духа святаго:
<p>16 еще бо ни на единаго их бe пришел, точию крещени бяху во имя Господа Иисуса:
<p>17 тогда возложиша руцe на ня, и прияша духа святаго.
<p>18 Видeв же симон, яко возложением рук апостолских дается дух святый, принесе им сребро,
<p>19 глаголя: дадите и мнe власть сию, да, на негоже аще положу руцe, приимет духа святаго.
<p>20 Петр же рече к нему: сребро твое с тобою да будет в погибель, яко дар Божий непщевал еси сребром стяжати:
<p>21 нeсть ти части ни жребия в словеси сем, ибо сердце твое нeсть право пред Богом:
<p>22 покайся убо о злобe твоей сей и молися Богу, аще убо отпустится ти помышление сердца твоего:
<p>23 в желчи бо горести и союзe неправды зрю тя суща.
<p>24 Отвeщав же симон рече: помолитеся вы о мнe ко Господу, яко да ничтоже сих найдет на мя, яже рекосте.
<p>25 Они же убо, засвидeтелствовавше и глаголавше слово Господне, возвратишася во иерусалим и многим весем самарийским благовeстиша.
<p>26 Ангел же Господень рече к филиппу, глаголя: востани и иди на полудне, на путь сходящий от иерусалима в газу: и той есть пуст.
<p>27 И востав пойде: и се, муж мурин, евнух силен кандакии царицы муринския, иже бe над всeми сокровищи ея, иже прииде поклонитися во иерусалим:
<p>28 бe же возвращаяся, и сeдя на колесницe своей, чтяше пророка исаию.
<p>29 Рече же дух к филиппу: приступи и прилeпися колесницe сей.
<p>30 Притек же филипп услыша его чтуща пророка исаию и рече: убо разумeеши ли, яже чтеши?
<p>31 Он же рече: како убо могу (разумeти), аще не кто наставит мя? умоли же филиппа, да возшед сядет с ним.
<p>32 Слово же писания, еже чтяше, бe сие: яко овча на заколение ведеся, и яко агнец прямо стригущему его безгласен, тако не отверзает уст своих:
<p>33 во смирении его суд его взятся, род же его кто исповeсть? яко вземлется от земли живот его.
<p>34 Отвeщав же каженик к филиппу, рече: молю тя, о ком пророк глаголет сие? о себe ли, или о инeм нeкоем?
<p>35 Отверз же филипп уста своя и начен от писания сего, благовeсти ему Иисуса.
<p>36 Якоже идяху путем, приидоша на нeкую воду, и рече каженик: се, вода: что возбраняет ми креститися?
<p>37 Рече же ему филипп: аще вeруеши от всего сердца твоего, мощно ти есть. Отвeщав же рече: вeрую Сына Божия быти Иисуса Христа.
<p>38 И повелe стати колесницe: и снидоста оба на воду, филипп же и каженик: и крести его.
<p>39 Егда же изыдоста от воды, дух святый нападе на каженика: ангел же Господень восхити филиппа, и не видe его ктому каженик, идяше бо в путь свой радуяся.
<p>40 Филипп же обрeтеся во азотe и проходя благовeствоваше градом всeм, дондеже приити ему в кесарию.
<h4>9</h4>
<p>1 Савл же, еще дыхая прещением и убийством на ученики Господни, приступль ко архиерею,
<p>2 испроси от него послания в дамаск к соборищем, яко да аще нeкия обрящет того пути сущыя, мужы же и жены, связаны приведет во иерусалим.
<p>3 Внегда же ити, бысть ему приближитися к дамаску, и внезапу облиста его свeт от небесе:
<p>4 и пад на землю, слыша глас глаголющь ему: савле, савле, что мя гониши?
<p>5 Рече же: кто еси, Господи? Господь же рече: аз есмь Иисус, егоже ты гониши: жестоко ти есть противу рожну прати.
<p>6 Трепещя же и ужасаяся глагола: Господи, что мя хощеши творити? И Господь рече к нему: востани и вниди во град, и речется ти, что ти подобает творити.
<p>7 Мужие же идущии с ним стояху чудящеся, глас убо слышаще, но ни когоже видяще.
<p>8 Воста же савл от земли и отверстыма очима своима ни единаго видяше: ведуще же его за руку, введоша в дамаск:
<p>9 и бe дни три не видя, и ни яде, ниже пияше.
<p>10 Бe же нeкто ученик в дамасцe, именем ананиа, и рече к нему Господь в видeнии: анание. Он же рече: се, аз, Господи.
<p>11 Господь же к нему: востав поиди на стогну нарицаемую правую и взыщи в дому иудовe савла именем, тарсянина: се бо, молитву дeет
<p>12 и видe в видeнии мужа, именем ананию, вшедша и возложша нань руку, яко да прозрит.
<p>13 Отвeща же ананиа: Господи, слышах от многих о мужи сем, колика зла сотвори святым твоим во иерусалимe:
<p>14 и здe имать власть от архиерей связати вся нарицающыя имя твое.
<p>15 Рече же к нему Господь: иди, яко сосуд избран ми есть сей, пронести имя мое пред языки и царьми и сынми Израилевыми:
<p>16 аз бо скажу ему, елика подобает ему о имени моем пострадати.
<p>17 Пойде же ананиа и вниде в храмину, и возложь нань руцe, рече: савле брате, Господь Иисус явлейтися на пути, имже шел еси, посла мя, яко да прозриши и исполнишися духа свята.
<p>18 И абие отпадоша от очию его яко чешуя: прозрe же абие, и востав крестися,
<p>19 и приемь пищу, укрeпися. Бысть же савл с сущими в дамасцe учениками дни нeкия:
<p>20 и абие на сонмищих проповeдаше Иисуса, яко сей есть Сын Божий.
<p>21 Дивляхуся же вси слышащии и глаголаху: не сей ли есть гонивый во иерусалимe нарицающыя имя сие, и здe на сие прииде, да связаны тыя приведет ко архиереем?
<p>22 Савл же паче крeпляшеся и смущаше иудеи живущыя в дамасцe, препирая, яко сей есть Христос.
<p>23 Якоже исполнишася дние доволни, совeщаша иудее убити его,
<p>24 увeдан же бысть савлу совeт их: стрежаху же врат день и нощь, яко да убиют его:
<p>25 поемше же его ученицы нощию, свeсиша по стeнe в кошницe.
<p>26 Пришед же савл во иерусалим, покушашеся прилeплятися учеником: и вси бояхуся его, не вeрующе, яко есть ученик.
<p>27 Варнава же приемь его, приведе ко апостолом и повeда им, како на пути видe Господа, и яко глагола ему, и како в дамасцe дерзаше о имени Иисусовe.
<p>28 И бяше с ними входя и исходя во иерусалимe и дерзая о имени Господа Иисуса.
<p>29 Глаголаше же и стязашеся с еллины: они же искаху убити его.
<p>30 Разумeвше же братия, сведоша его в кесарию и отпустиша его в тарс.
<p>31 Церкви же по всей иудеи и галилеи и самарии имeяху мир, созидающяся и ходящя в страсe Господни, и утeшением святаго духа умножахуся.
<p>32 И бысть петру, посeщающу всeх, снити и ко святым живущым в лиддe:
<p>33 обрeте же тамо человeка нeкоего, именем енеа, от осми лeт лежаща на одрe, иже бe разслаблен.
<p>34 И рече ему петр: енее, исцeляет тя Иисус Христос: востани с постели твоея. И абие воста:
<p>35 и видeша его вси живущии в лиддe и во ассаронe, иже обратишася ко Господу.
<p>36 Во иоппии же бe нeкая ученица, именем тавифа, яже сказаема глаголется серна: сия бяше исполнена благих дeл и милостынь, яже творяше.
<p>37 Бысть же во дни тыя, болeвшей ей умрети: омывше же ю, положиша в горницe.
<p>38 Близ же сущей лиддe иоппии, ученицы слышавше, яко петр есть в ней, послаша два мужа к нему, моляще его не облeнитися приити до них.
<p>39 Востав же петр иде с нима: егоже пришедша возведоша в горницу, и предсташа ему вся вдовицы плачущя и показующя ризы и одежды, елика творяше, с ними сущи, серна.
<p>40 Изгнав же вон вся петр, преклонь колeна помолися, и обращься к тeлу, рече: тавифо, востани. Она же отверзе очи свои, и видeвши петра, сeде.
<p>41 Подав же ей руку, воздвиже ю, и призвав святыя и вдовицы, постави ю живу.
<p>42 Увeдано же бысть се по всей иоппии, и мнози вeроваша в Господа.
<p>43 Бысть же дни доволны пребыти ему во иоппии у нeкоего симона усмаря.
<h4>10</h4>
<p>1 Муж же нeкий бe в кесарии, именем корнилий, сотник от спиры нарицающияся италийския,
<p>2 благоговeин и бояйся Бога со всeм домом своим, творяй милостыни многи людем и моляйся Богу всегда:
<p>3 видe в видeнии явe, яко в час девятый дне, ангела Божия сшедша к нему и рекша ему: корнилие.
<p>4 Он же воззрeв нань и пристрашен быв рече: что есть, Господи? рече же ему: молитвы твоя и милостыни твоя взыдоша на память пред Бога:
<p>5 и нынe посли во иоппию мужей и призови симона, нарицаемаго петра:
<p>6 сей странствует у нeкоего симона усмаря, емуже есть дом при мори: той речет тебe глаголы, в нихже спасешися ты и весь дом твой.
<p>7 И якоже отиде ангел глаголяй корнилию, пригласив два от рабов своих и воина благочестива от служащих ему
<p>8 и сказав им вся, посла их во иоппию.
<p>9 Воутрие же, путьшествующым им и ко граду приближающымся, взыде петр на горницу помолитися, о часe шестeм.
<p>10 Бысть же приалчен и хотяше вкусити: готовящым же онeм, нападе нань ужас,
<p>11 и видe небо отверсто и сходящ нань сосуд нeкий, яко плащаницу велию, по четырем краем привязан и низу спущаемь на землю,
<p>12 в немже бяху вся четвероногая земли и звeрие и гади и птицы небесныя.
<p>13 И бысть глас к нему: востав, петре, заколи и яждь.
<p>14 Петр же рече: никакоже, Господи, яко николиже ядох всяко скверно или нечисто.
<p>15 И (се) глас паки к нему вторицею: яже Бог очестил есть, ты не скверни.
<p>16 Сие же бысть трищи: и паки взяся сосуд на небо.
<p>17 Якоже в себe недоумeвашеся петр, что бы было видeние, еже видe, и се, мужие посланнии от корнилиа, вопрошше и увeдeвше дом симонов, сташа пред враты
<p>18 и возглашше вопрошаху, аще симон, нарицаемый петр, здe странствует.
<p>19 Петру же размышляющу о видeнии, рече ему дух: се, мужие трие ищут тебе:
<p>20 но востав сниди и иди с ними, ничтоже разсуждая: зане аз послах их.
<p>21 Сошед же петр к мужем посланным к нему от корнилиа, рече: се, аз есмь, егоже ищете: кая есть вина, еяже ради приидосте?
<p>22 Они же рекоша: корнилий сотник, муж првдн и бояйся Бога, свидeтелствован от всего языка иудейска, увeщен есть от ангела свята призвати тя в дом свой и слышати глаголы от тебе.
<p>23 Призвав же их учреди: наутрие же петр востав иде с ними, и нeцыи от братий, иже от иоппии, идоша с ним:
<p>24 и наутрие внидоша в кесарию. Корнилий же бe чая их, созвав сродники своя и любезныя други.
<p>25 Якоже бысть внити петру, срeте его корнилий, и пад на ногу его поклонися.
<p>26 Петр же воздвиже его, глаголя: востани: и аз сам человeк есмь.
<p>27 И с ним бесeдуя, вниде и обрeте собравшыяся многи:
<p>28 рече же к ним: вы вeсте, яко не лeпо есть мужу иудеанину прилeплятися или приходити ко иноплеменнику: и мнe Бог показа ни единаго скверна или нечиста глаголати человeка:
<p>29 тeмже и без сумнeния приидох призван: вопрошаю вы убо, коея ради вины посласте по мене?
<p>30 И корнилий рече: от четвертаго дне даже до сего часа бeх постяся и в девятый час моляся в дому моем: и се, муж ста предо мною во одежди свeтлe
<p>31 и рече: корнилие, услышана бысть молитва твоя, и милостыни твоя помянушася пред Богом:
<p>32 посли убо во иоппию и призови симона, иже нарицается петр: сей странствует в дому симона усмаря близ моря: иже пришед возглаголет тебe.
<p>33 Абие убо послах к тебe, ты же добрe сотворил еси пришед: нынe убо вси мы пред Богом предстоим слышати вся повелeнная тебe от Бога.
<p>34 Отверз же петр уста, рече: поистиннe разумeваю, яко не на лица зрит Бог,
<p>35 но во всяцeм языцe бояйся его и дeлаяй правду приятен ему есть:
<p>36 слово, еже посла сыном Израилевым, благовeствуя мир Иисус Христом: сей есть всeм Господь:
<p>37 вы вeсте глагол бывший по всей иудеи, наченшийся от галилеи, по крещении, еже проповeда иоанн:
<p>38 Иисуса, иже от назарета, яко помаза его Бог духом святым и силою, иже пройде благодателствуя и исцeляя вся насилованныя от диавола, яко Бог бяше с ним:
<p>39 и мы есмы свидeтеле всeх, яже сотвори во странe иудейстeй и во иерусалимe: егоже и убиша, повeшше на древe.
<p>40 Сего Бог воскрееси в третий день и даде ему явлену быти,
<p>41 не всeм людем, но нам свидeтелем преднареченным от Бога, иже с ним ядохом и пихом, по воскресeнии его от мертвых:
<p>42 и повелe нам проповeдати людем и засвидeтелствовати, яко той есть нарeченный от Бога судия живым и мертвым:
<p>43 о сем вси пророцы свидeтелствуют, оставление грeхов прияти именем его всякому вeрующему в онь.
<p>44 Еще же глаголющу петру глаголы сия, нападе дух святый на вся слышащыя слово.
<p>45 И ужасошася иже от обрeзания вeрнии, елицы приидоша с петром, яко и на языки дар святаго духа излияся:
<p>46 слышаху бо их глаголющих языки и величающих Бога. Тогда отвeща петр:
<p>47 еда воду возбранити может кто, еже не креститися сим, иже дух святый прияша, якоже и мы?
<p>48 Повелe же им креститися во имя Иисус Христово. Тогда молиша его пребыти у них дни нeкия.
<h4>11</h4>
<p>1 Слышаша же апостоли и братия сущии во иудеи, яко и языцы прияша слово Божие.
<p>2 И егда взыде петр во иерусалим, препирахуся с ним иже от обрeзания,
<p>3 глаголюще, яко к мужем обрeзания не имущым вшел еси и ял еси с ними.
<p>4 Начен же петр, сказоваше им поряду, глаголя:
<p>5 аз бeх во градe иоппийстeм моляся и видeх во ужасe видeние, сходящь сосуд нeкий, яко плащаницу велию, от четырех краев низпущаему с небесе, и прииде даже до мене:
<p>6 в нюже воззрeв смотрях, и видeх четвероногая земная и звeри и гады и птицы небесныя.
<p>7 Слышах же глас глаголющь мнe: востав, петре, заколи и яждь.
<p>8 Рeх же: никакоже, Господи, яко всяко скверно или нечисто николиже вниде во уста моя.
<p>9 Отвeща же ми глас вторицею с небесе глаголющь: яже Бог очестил есть, ты не скверни.
<p>10 Сие же бысть трижды: и паки взяшася вся на небо.
<p>11 И се, абие трие мужие сташа пред храминою, в нейже бeх, послани от кесарии ко мнe.
<p>12 Рече же ми дух ити с ними, ничтоже разсуждая: приидоша же со мною и шесть братия сии, и внидохом в дом мужа.
<p>13 И возвeсти нам, како видe ангела (свята) в дому своем, ставша и рекша ему: посли во иоппию мужы и призови симона, нарицаемаго петра,
<p>14 иже речет глаголы к тебe, в нихже спасешися ты и весь дом твой.
<p>15 Внегда же начах глаголати, нападе дух святый на них, якоже и на ны в началe.
<p>16 Помянух же глагол Господень, якоже глаголаше: иоанн убо крестил есть водою, вы же имате креститися духом святым.
<p>17 Аще убо равен дар даде им Бог, якоже и нам вeровавшым в Господа нашего Иисуса Христа, аз же кто бeх могий возбранити Бога?
<p>18 Слышавше же сия умолкоша и славляху Бога, глаголюще: убо и языком Бог покаяние даде в живот.
<p>19 Разсeявшиися убо от скорби, бывшия при стефанe, проидоша даже до финикии и кипра и антиохии, ни единому же глаголюще слово, токмо иудеем.
<p>20 Бяху же нeцыи от них мужие кипрстии и киринейстии, иже, вшедше во антиохию, глаголаху к еллином, благовeствующе Господа Иисуса.
<p>21 И бe рука Господня с ними: многое же число вeровавше обратишася ко Господу.
<p>22 Слышано же бысть слово о них во ушию церкве сущия во иерусалимe, и послаша варнаву преити даже до антиохии:
<p>23 иже пришед и видeв благодать Божию, возрадовася и моляше всeх изволением сердца терпeти о Господe:
<p>24 яко бe муж благ и исполнь Духа свята и вeры. И приложися народ мног Господеви.
<p>25 Изыде же варнава в тарс взыскати савла, и обрeт его, приведе его во антиохию:
<p>26 бысть же им лeто цeло собиратися в церкви и учити народ мног, нарещи же прежде во антиохии ученики Христианы.
<p>27 В тыя же дни снидоша от иерусалима пророцы во антиохию:
<p>28 востав же един от них, именем агав, назнаменаше Духом глад велик хотящь быти по всей вселеннeй, иже и бысть при клавдии кесари:
<p>29 от ученик же, по елику кто имeяше что, изволиша кийждо их на службу послати живущым во иудеи братиям,
<p>30 еже и сотвориша, пославше к старцем рукою варнавлею и савлею.
<h4>12</h4>
<p>1 Во оно же время возложи ирод царь руцe озлобити нeкия иже от церкве,
<p>2 уби же иакова, брата иоаннова, мечем:
<p>3 и видeв, яко годe есть иудеем, приложи яти и петра: бяху же дние опрeсночнии:
<p>4 егоже и емь всади в темницу, предав четырем четверицам воинов стрещи его, хотя по пасцe извести его к людем.
<p>5 И убо петра стрежаху в темницe: молитва же бe прилeжна бываемая от церкве к Богу о нем.
<p>6 Егда же хотяше его извести ирод, в нощи той бe петр спя между двeма воинома, связан (желeзнома) ужема двeма, стражие же пред дверьми стрежаху темницы.
<p>7 И се, ангел Господень предста, и свeт возсия в храминe: толкнув же в ребра петра, воздвиже его, глаголя: востани вскорe. И спадоша ему ужя (желeзная) с руку.
<p>8 Рече же ангел к нему: препояшися и вступи в плесницы твоя. Сотвори же тако. И глагола ему: облецыся в ризу твою и послeдствуй ми.
<p>9 И изшед вслeд его идяше и не вeдаше, яко истина есть бывшее от ангела, мняше же видeние зрeти.
<p>10 Прошедша же первую стражу и вторую, приидоста ко вратом желeзным, вводящым во град, яже о себe отверзошася има: и изшедша преидоста стогну едину, и абие отступи ангел от него.
<p>11 И петр быв в себe, рече: нынe вeм воистинну, яко посла Бог ангела своего и изят мя из руки иродовы и от всего чаяния людий иудейских.
<p>12 Смотрив же прииде в дом марии матере иоанна, нарицаемаго марка, идeже бяху мнози собрани и молящеся.
<p>13 Толкнувшу же петру во врата двора, приступи слышати отроковица, именем роди,
<p>14 и познавши глас петров, от радости не отверзе врат, притекши же сказа петра стояща пред враты.
<p>15 Они же к ней рeша: бeснуешися ли? Она же крeпляшеся тако быти. Они же глаголаху: ангел его есть.
<p>16 Петр же пребываше толкий: отверзше же видeша его и ужасошася.
<p>17 Помаав же им рукою молчати, сказа им, како Господь его изведе из темницы: рече же: возвeстите иакову и братиям сия. И изшед иде во ино мeсто.
<p>18 Бывшу же дню, бe молва не мала в воинeх, что убо петру бысть:
<p>19 ирод же, поискав его и не обрeт и истязав стражы, повелe отвести их: и изшед от иудеи в кесарию, живяше.
<p>20 Бe же ирод гнeваяся на тиряны и сидоняны: иже единодушно приидоша к нему, и умоливше власта постельника царева, прошаху мира, понеже страны их от царства его питахуся.
<p>21 В нарeченный же день ирод, оболкся во одежду царску и сeд на судище пред народом, глаголаше к ним,
<p>22 народ же возглашаше: глас Божий, а не человeчь.
<p>23 Внезапу же порази его ангел Господень, зане не даде славы Богу: и быв червьми изяден, издше.
<p>24 Слово же Божие растяше и множашеся.
<p>25 Варнава же и савл возвратистася из иерусалима во антиохию, исполнивша службу, поемша с собою и иоанна, нарицаемаго марка.
<h4>13</h4>
<p>1 Бяху же нeцыи во церкви сущей во антиохии пророцы и учителие: варнава же и симеон нарицаемый нигер, и лукий киринеанин, и манаил со иродом четвертовластником воспитанный, и савл.
<p>2 Служащым же им Господеви и постящымся, рече Дух святый: отдeлите ми варнаву и савла на дeло, на неже призвах их.
<p>3 Тогда постившеся и помолившеся и возложше руки на ня, отпустиша их.
<p>4 Сия убо, послана бывша от Духа свята, снидоста в селевкию, оттуду же отплыста в кипр,
<p>5 и бывша в саламинe, возвeщаста слово Божие в сонмищих иудейских: имeяста же и иоанна слугу.
<p>6 Прошедша же остров даже до пафа, обрeтоста нeкоего мужа волхва лжепророка иудеанина, емуже имя вариисус,
<p>7 иже бe со анфипатом сергием павлом, мужем разумным. Сей призвав варнаву и савла, взыска услышати слово Божие:
<p>8 сопротивляшеся же има елима волхв, тако бо сказуется имя его, иский развратити анфипата от вeры.
<p>9 Савл же, иже и павел, исполнися Духа свята, и воззрeв нань,
<p>10 рече: о!, исполненне всякия льсти и всякия злобы, сыне диаволь, враже всякия правды, не престанеши ли развращая пути Господни правыя?
<p>11 и нынe, се, рука Господня на тя, и будеши слeп, не видя солнца до времене. Внезапу же нападе нань мрак и тма, и осязая искаше вожда.
<p>12 Тогда видeв анфипат бывшее, вeрова, дивяся о учении Господни.
<p>13 Отвезшеся же от пафа павел и сущии с ним, приидоша в пергию памфилийскую: иоанн же, отлучився от них, возвратися во иерусалим.
<p>14 Они же, прошедше от пергии, приидоша во антиохию писидийскую, и вшедше в сонмище в день субботный, сeдоша.
<p>15 По чтении же закона и пророк, послаша началницы сонмища к ним, глаголюще: мужие братие, аще есть слово в вас утeшения к людем, глаголите.
<p>16 Востав же павел и помаав рукою, рече: мужие Израильтяне и боящиися Бога, услышите:
<p>17 Бог людий сих избра отцы нашя и люди вознесе в пришелствии в земли египетстeй, и мышцею высокою изведе их из нея
<p>18 и до четыредесяти лeт препита их в пустыни:
<p>19 и низложив язык седмь в земли ханаанстeй, даде им в наслeдие землю их,
<p>20 и по сих, яко лeт четыреста и пятьдесят, даде им судии до самуила пророка:
<p>21 и оттуду просиша царя, и даде им Бог саула сына кисова, мужа от колeна вениаминова, лeт четыредесять:
<p>22 и преставль его, воздвиже им давида в царя, емуже и рече свидeтелствовав: обрeтох давида сына иессеова, мужа по срдцу моему, иже сотворит вся хотeния моя.
<p>23 От сего сeмене Бог по обeтованию воздвиже Израилю спасeние Иисуса,
<p>24 проповeдавшу иоанну пред лицем внития его крещение покаяния всeм людем Израилевым.
<p>25 И якоже скончаваше иоанн течение, глаголаше: кого мя непщуете быти? нeсмь аз, но се, грядет по мнe, емуже нeсмь достоин разрeшити ремень сапогу его.
<p>26 Мужие братие, сынове рода авраамля, и иже в вас боящиися Бога, вам слово спасeния сего послася.
<p>27 Живущии бо во иерусалимe и князи их, сего не разумeвше, и гласы пророческия по вся субботы чтомыя, осудивше (его), исполниша,
<p>28 и ни единыя вины смертныя обрeтше, просиша у пилата убити его:
<p>29 якоже скончаша вся, яже о нем писана, снемше с древа, положиша во гробe.
<p>30 Бог же воскреси его от мертвых:
<p>31 иже являшеся во дни многи совозшедшым с ним от галилеи во иерусалим, иже нынe суть свидeтелие его к людем.
<p>32 И мы вам благовeствуем обeтование бывшее ко отцем, яко сие Бог исполнил есть нам чадом их, воздвиг Иисуса,
<p>33 якоже и во псалмe вторeм писано есть: Сын мой еси ты, аз днесь родих тя.
<p>34 А якоже воскреси его от мертвых, не ктому хотяща возвратитися во истлeние, сице рече: яко дам вам прпдбная давидова вeрная.
<p>35 Тeмже и в другом глаголет: не даси прпдбному твоему видeти истлeния.
<p>36 Давид бо, своему роду послужив Божиим совeтом, успе, и приложися ко отцем своим, и видe истлeние:
<p>37 а егоже Бог воздвиже, не видe истлeния.
<p>38 Вeдомо убо да будет вам, мужие братие, яко его ради вам оставление грeхов проповeдается:
<p>39 и от всeх, от нихже не возмогосте в законe моисеовe оправдитися, о сем всяк вeруяй оправдается.
<p>40 Блюдите убо, да не приидет на вас рeченное во пророцeх:
<p>41 видите, нерадивии, и чудитеся, и узрите и исчезнете: яко дeло аз содeлаю во дни вашя, емуже не имате вeровати, аще кто повeсть вам.
<p>42 Исходящым же им от сонмища иудейска, моляху языцы в другую субботу глаголатися им глаголом сим:
<p>43 разшедшуся же собору, послeдоваша мнози от иудей и честивых пришлец павлу и варнавe, иже, глаголюща им, увeщаста их пребывати в благодати Божией.
<p>44 Во грядущую же субботу мало не весь град собрася послушати слова Божия:
<p>45 видeвше же иудее народы, исполнишася зависти и вопреки глаголаху глаголемым от павла, сопротив глаголюще и хуляще.
<p>46 Дерзнувша же павел и варнава рекоста: вам бe лeпо первeе глаголати слово Божие: а понеже отвергосте е и недостойны творите сами себе вeчному животу, се, обращаемся во языки:
<p>47 тако бо заповeда нам Господь: положих тя во свeт языком, еже быти тебe во спасeние даже до послeдних земли.
<p>48 Слышаще же языцы радовахуся и славляху слово Господне, и вeроваша, елицы учинени бяху в жизнь вeчную:
<p>49 проношашеся же слово Господне по всей странe.
<p>50 Иудее же наустиша честивыя жены и благообразныя и старeйшины града, и воздвигоша гонение на павла и варнаву, и изгнаша я от предeл своих.
<p>51 Она же, отрясша прах от ног своих на них, приидоста во иконию.
<p>52 Ученицы же исполняхуся радости и Духа свята.
<h4>14</h4>
<p>1 Бысть же во иконии, вкупe внити има в сонмище иудейское и глаголати тако, яко вeровати иудеев и еллинов множеству многу.
<p>2 Невeрующии же иудее воздвигоша и озлобиша (к злобe подустиша) душы языков на братию.
<p>3 Доволно же убо время пребыста дерзающа о Господe, свидeтелствующем слову благодати своея и дающем знамения и чудеса быти рукама их.
<p>4 Раздeлишажеся множество града, и ови убо бяху со иудеи, ови же со апостолы.
<p>5 И егда бысть стремление языком же и иудеем с началники их досадити и камением побити их,
<p>6 увeдeвша же прибeгоста во грады ликаонския, в листру и дервию, и во окрестныя их,
<p>7 и тамо бeста благовeствующа.
<p>8 И нeкто муж в листрeх немощен ногама сeдяше, хром от чрева матере своея сый, иже николиже бe ходил.
<p>9 Сей слышаше павла глаголюща: иже воззрeв нань и видeв, яко вeру имать здрав быти,
<p>10 рече велиим гласом: тебe глаголю во имя Господа Иисуса Христа, встани на ногу твоею прав. И абие возскочи и хождаше.
<p>11 Народи же видeвше, еже сотвори павел, воздвигоша глас свой, ликаонски глаголюще: бози уподобльшеся человeком снидоша к нам.
<p>12 Нарицаху же убо варнаву диа, павла же ермиа, понеже той бяше началник слова.
<p>13 Жрец же диев, сущаго пред градом их, приведе юнцы и (принесе) вeнцы пред врата, с народы хотяше жрети.
<p>14 Слышавша же апостола варнава и павел, растерзавша ризы своя, вскочиста в народ, зовуща и глаголюща:
<p>15 мужие, что сия творите? и мы подобострастна есма вам человeка, благовeствующа вам от сих суетных обращатися к Богу живу, иже сотвори небо и землю и море и вся, яже в них:
<p>16 иже в мимошедшыя роды оставил бe вся языки ходити в путех их:
<p>17 и убо не несвидeтелствована себе остави, благотворя, с небесе нам дожди дая и времена плодоносна, исполняя пищею и веселием сердца наша.
<p>18 И сия глаголюща, едва устависта народы не жрети има, но отити коемуждо во своя си. Пребывающема же има и учащема,
<p>19 приидоша от антиохии и иконии нeцыи иудее, и стязающемася има с дерзновением, наустиша народы отступити от нею, глаголюще, яко ничтоже истинно глаголета, но все лжета. И наустивше народы и камением побивше павла, извлекоша внe града, мняще его умерша.
<p>20 Окрест же ставшым его учеником, востав вниде во град и наутрие изыде с варнавою в дервию.
<p>21 Благовeствовавша же граду тому и научивша многи, возвратистася в листру и иконию и антиохию,
<p>22 утверждающа душы учеников, моляща пребыти в вeрe, и яко многими скорбьми подобает нам внити в царствие Божие.
<p>23 Рукоположша же им пресвитеры на вся церкви и помолившася с постом, предаста их Господеви, в негоже увeроваша.
<p>24 И прошедша писидию, приидоста в памфилию:
<p>25 и глаголавша в пергии слово Господне, снидоста во атталию
<p>26 и оттуду отплыста во антиохию, отнюдуже бeста предана благодати Божией в дeло, еже скончаста.
<p>27 Пришедша же и собравша церковь, сказаста, елика сотвори Бог с нима и яко отверзе языком дверь вeры:
<p>28 пребыста же тамо время не мало со ученики.
<h4>15</h4>
<p>1 И нeцыи сшедше от иудеи, учаху братию, яко аще не обрeжетеся по обычаю моисеову, не можете спастися.
<p>2 Бывшей же распри и стязанию не малу павлу и варнавe к ним, учиниша взыти павлу и варнавe и нeким другим от них ко апостолом и старцем во иерусалим о вопрошении сем.
<p>3 Они же убо, предпослани бывше от церкве, прохождаху финикию и самарию, повeдающе обращение языков, и творяху радость велию всей братии.
<p>4 Пришедше же во иерусалим, прияти быша от церкве и апостол и старец, сказаша же, елика сотвори Бог с ними и яко отверзе языком дверь вeры.
<p>5 Восташа же нeцыи от ереси фарисейския вeровавшии, глаголюще, яко подобает обрeзати их, завeщавати же блюсти закон моисеов.
<p>6 Собрашася же апостоли и старцы вeдeти о словеси сем.
<p>7 Многу же взысканию бывшу, востав петр рече к ним: мужие братие, вы вeсте, яко от дний первых Бог в нас избра усты моими услышати языком слово благовeстия и вeровати:
<p>8 и срдцевeдец Бог свидeтелствова им, дав им Духа святаго, якоже и нам,
<p>9 и ничтоже разсуди между нами же и онeми, вeрою очищь сердца их:
<p>10 нынe убо что искушаете Бога, (хотяще) возложити иго на выи учеником, егоже ни отцы наши, ни мы возмогохом понести?
<p>11 но благдатию Господа Иисуса Христа вeруем спастися, якоже и они.
<p>12 Умолча же все множество и послушаху варнавы и павла повeдающею, елика сотвори Бог знамения и чудеса во языцeх има.
<p>13 По умолчании же ею, отвeща иаков глаголя: мужие братие, послушайте мене:
<p>14 симеон повeда, яко прежде Бог посeти прияти от язык люди о имени своем:
<p>15 и сему согласуют словеса пророк, якоже пишет:
<p>16 по сих обращуся и созижду кров давидов падший, и раскопаная его созижду и исправлю его,
<p>17 яко да взыщут прочии человeцы Господа, и вси языцы, в нихже наречеся имя мое, глаголет Господь, творяй сия вся.
<p>18 Разумна от вeка суть Богови вся дeла его.
<p>19 Сего ради аз сужду не стужати от язык обращающымся к Богу,
<p>20 но заповeдати им огребатися от треб идолских и от блуда и удавленины и от крове, и елика неугодна себe суть, иным не творити.
<p>21 Моисей бо от родов древних по всeм градом проповeдающыя его имать, в сонмищих по вся субботы чтомый.
<p>22 Тогда изволися апостолом и старцем со всею церковию, избравше мужа от них, послати во антиохию с павлом и варнавою, иуду нарицаемаго варсаву, и силу, мужа нарочита в братии,
<p>23 написавше рукама их сия: апостоли и старцы и братия, сущым во антиохии и сирии и киликии братиям, иже от язык, (о Господe) радоватися.
<p>24 Понеже слышахом, яко нeцыи от нас изшедше возмутиша вас словесы, развращающе душы вашя, глаголюще обрeзатися и блюсти закон, имже мы не завeщахом:
<p>25 изволися нам собравшымся единодушно, избранныя мужы послати к вам, с возлюбленныма нашима варнавою и павлом,
<p>26 человeкома предавшема душы своя о имени Господа нашего Иисуса Христа:
<p>27 послахом убо иуду и силу, и тeх словом сказующих таяжде:
<p>28 изволися бо святому Духу и нам, ничтоже множае возложити вам тяготы, развe нуждных сих:
<p>29 огребатися от идоложертвенных и крове, и удавленины и блуда: и елика не хощете вам быти, другим не творите: от нихже соблюдающе себе, добрe сотворите. Здравствуйте.
<p>30 Они же убо послани бывше приидоша во антиохию, и собравше народ, вдаша послание.
<p>31 Прочетше же, возрадовашася о утeшении.
<p>32 Иуда же и сила, и та пророка суща, словом мнозeм утeшиста братию и утвердиста.
<p>33 Пребывша же тамо время, отпущена быста с миром от братий ко апостолом.
<p>34 Изволися же силe пребыти тамо, иуда же возвратися во иерусалим.
<p>35 Павел же и варнава живяста во антиохии, учаща и благовeствующа слово Господне, и со инeми многими.
<p>36 По нeких же днех рече павел к варнавe: возвращшеся подобает посeтити братию нашу во всeх градeх, в нихже проповeдахом слово Господне, како пребывают.
<p>37 Варнава же восхотe пояти с собою иоанна нарицаемаго марка:
<p>38 павел же глаголаше отступльшаго от наю от памфилии и не шедшаго с нама на дeло, на неже послани быхом, не пояти сего с собою.
<p>39 Бысть убо распря, яко отлучитися има от себе: варнава убо поемь марка отплы в кипр:
<p>40 павел же избрав силу изыде предан благодати Божией от братий,
<p>41 прохождаше же сирию и киликию, утверждая церкви.
<h4>16</h4>
<p>1 Прииде же в дервию и листру. И се, ученик нeкий бe ту, именем тимофей, сын жены нeкия иудеаныни вeрны, отца же еллина:
<p>2 иже свидeтелствован бe от сущих в листрeх и иконии братии.
<p>3 Сего восхотe павел с собою изыти: и приемь обрeза его, иудей ради сущих на мeстeх онeх: вeдяху бо вси отца его, яко еллин бяше.
<p>4 И якоже прохождаху грады, предаяше им хранити уставы сужденныя от апостол и старец, иже во иерусалимe.
<p>5 Церкви же утверждахуся вeрою и прибываху в число по вся дни.
<p>6 Прошедше же фригию и галатийскую страну, возбранени (быша) от святаго Духа глаголати слово во асии.
<p>7 Пришедше же в мисию, покушахуся в вифинию поити: и не остави их Дух.
<p>8 Прешедше же мисию, снидоша в троаду.
<p>9 И видeние в нощи явися павлу: муж нeкий бe македонянин стоя, моля его и глаголя: пришед в македонию, помози нам.
<p>10 И якоже видeние видe, абие взыскахом изыти в македонию, разумeвше, яко призва ны Господь благовeстити им.
<p>11 Отвезшеся же от троады, приидохом в самофрак, воутрие же в неаполь,
<p>12 оттуду же в филиппы, иже есть первый град части македонии, колониа. Бeхом же в том градe пребывающе дни нeкия.
<p>13 В день же субботный изыдохом вон из града при рeцe, идeже мняшеся молитвенница быти, и сeдше глаголахом к собравшымся женам.
<p>14 И нeкая жена, именем лидиа, порфиропродалница от града фиатирскаго, чтущи Бога, послушаше: ейже Господь отверзе сердце внимати глаголемым от павла.
<p>15 Якоже крестися та и дом ея, моляше ны глаголющи: аще усмотристе мя вeрну Господеви быти, вшедше в дом мой, пребудите. И принуди нас.
<p>16 Бысть же идущым нам на молитву, отроковица нeкая имущая дух пытлив срeте нас, яже стяжание много даяше господем своим волхвующи.
<p>17 Та послeдовавши павлу и нам, взываше глаголющи: сии человeцы раби Бога вышняго суть, иже возвeщают нам путь спасeния.
<p>18 Се же творяше на многи дни. Стужив же си павел и обращься, духови рече: запрещаю ти именем Иисуса Христа, изыди из нея. И изыде в том часe.
<p>19 Видeвше же господие ея, яко изыде надежда стяжания их, поемше павла и силу, влекоша на торг ко князем,
<p>20 и приведше их к воеводам, рeша: сии человeцы возмущают град наш, иудее суще,
<p>21 и завeщавают обычаи, яже не достоит нам приимати ни творити, римляном сущым.
<p>22 И снидеся народ на них, и воеводы растерзавше има ризы, веляху палицами бити их:
<p>23 многи же давше има раны, всадиша в темницу, завeщавше темничному стражу твердо стрещи их:
<p>24 иже таково завeщание приемь, всади их во внутреннюю темницу и ноги их заби в кладe.
<p>25 В полунощи же павел и сила молящася пояста Бога: послушаху же их юзницы.
<p>26 Внезапу же трус бысть велий, яко поколебатися основанию темничному: отверзошася же абие двери вся, и всeм юзы ослабeша.
<p>27 Возбуждься же темничный страж и видeв отверсты двери темницы, извлек нож, хотяше себе убити, мня избeгшя юзники.
<p>28 Возгласи же гласом велиим павел глаголя: ничтоже сотвори себe зла, вси бо есмы здe.
<p>29 Просив же свeщи вскочи, и трепетен быв, припаде к павлу и силe,
<p>30 и извед их вон, рече: господие, что ми подобает творити, да спасуся?
<p>31 Она же рекоста: вeруй в Господа Иисуса Христа, и спасешися ты и весь дом твой.
<p>32 И глаголаста ему слово Господне, и всeм, иже в дому его.
<p>33 И поемь я в тойже час нощи, измы от ран и крестися сам и свои ему вси абие:
<p>34 введ же я в дом свой, постави трапезу и возрадовася со всeм домом своим, вeровав Богу.
<p>35 Дню же бывшу, послаша воеводы паличники, глаголюще: отпусти человeка она.
<p>36 Сказа же темничный страж словеса сия павлу, яко послаша воеводы, да отпущена будета: нынe убо изшедша, идита с миром.
<p>37 Павел же рече к ним: бивше наю пред людьми, неосужденна человeка римлянина суща, всадиша в темницу, и нынe отай изводят наю? ни бо: но да пришедше сами изведут наю.
<p>38 Сказаша же паличницы воеводам глаголы сия: и убояшася слышавше, яко римлянина еста.
<p>39 И пришедше умолиша их и изведше моляху изыти из града.
<p>40 Изшедша же из темницы приидоста к лидии, и видeвша братию, утeшиста их и изыдоста.
<h4>17</h4>
<p>1 Прешедша же амфиполь и аполлонию, внидоста в солунь, идeже бe сонмище иудейское.
<p>2 По обычаю же своему павел вниде к ним и по субботы три стязашеся с ними от писаний,
<p>3 сказуя и предлагая им, яко Христу подобаше пострадати и воскресeнути от мертвых, и яко сей Иисус, егоже аз проповeдую вам, есть Христос.
<p>4 И нeцыи от них вeроваша и приложишася к павлу и силe, от честивых еллин множество много и от жен благородных не мало.
<p>5 Возревновавше же непокоршиися иудее и приемше крамолники нeкия мужы злыя, и собравше народ, молвяху по граду: нашедше же на дом иассонов, искаху их извести к народу.
<p>6 Не обрeтше же их, влечаху иассона и нeкия от братий ко градоначалником, вопиюще, яко, иже развратиша вселенную, сии и здe приидоша,
<p>7 ихже прият иассон: и сии вси противно велeнием кесаревым творят, царя глаголюще иного быти, Иисуса.
<p>8 Смятоша же народ и градоначалники слышащыя сия:
<p>9 вземше же доволное от иассона и от прочих, отпустиша их.
<p>10 Братия же абие в нощи отслаша павла и силу в берию: иже пришедша, идоста в собор иудейский.
<p>11 Сии же бяху благороднeйши живущих в солуни, иже прияша слово со всeм усердием, по вся дни разсуждающе писания, аще суть сия тако.
<p>12 Мнози убо от них вeроваша, и от еллинских жен благообразных и мужей не мало.
<p>13 И яко увeдаша иже от солуня иудее, яко и в берии проповeдася от павла слово Божие, приидоша и тамо движуще и смущающе народы.
<p>14 Абие же тогда братия отпустиша павла ити на поморие: остаста же сила и тимофей тамо.
<p>15 Провождающии же павла ведоша его даже до афин, и приемше заповeдь к силe и тимофею, да яко скорeе приидут к нему, изыдоша.
<p>16 Во афинeх же ждущу их павлу, раздражашеся дух его в нем зрящем идол полн сущь град.
<p>17 Стязашеся же убо на сонмищи со иудеи и с честивыми, и на торжищи по вся дни с приключающимися.
<p>18 Нeцыи же от епикур и от стоик философ стязахуся с ним: и нeцыи глаголаху: что убо хощет суесловивый сей глаголати? Инии же: чуждих богов мнится проповeдник быти: яко Иисуса и воскресeние благовeствоваше им.
<p>19 Поемше же его, ведоша на ареопаг, глаголюще: можем ли разумeти, что новое сие глаголемое тобою учение?
<p>20 странна бо нeкая влагаеши во ушеса наша: хощем убо разумeти, что хотят сия быти?
<p>21 Афинее же вси и приходящии страннии ни во чтоже ино упражняхуся, развe глаголати что или слышати новое.
<p>22 Став же павел посредe ареопага, рече: мужие афинейстии, по всему зрю вы аки благочестивыя:
<p>23 проходя бо и соглядая чествования ваша, обрeтох и капище, на немже бe написано: невeдомому Богу. Егоже убо не вeдуще (благолeпнe) чтете, сего аз проповeдую вам.
<p>24 Бог сотворивый мир и вся, яже в нем, сей небесе и земли Господь сый, не в рукотворенных храмeх живет,
<p>25 ни от рук человeческих угождения приемлет, требуя что, сам дая всeм живот и дыхание и вся:
<p>26 сотворил же есть от единыя крове весь язык человeчь, жити по всему лицу земному, уставив предучиненая времена и предeлы селения их,
<p>27 взыскати Господа, да поне осяжут его и обрящут, яко не далече от единаго коегождо нас суща:
<p>28 о нем бо живем и движемся и есмы, якоже и нeцыи от ваших книжник рекоша: сего бо и род есмы.
<p>29 Род убо суще Божий, не должни есмы непщевати подобно быти бж(с)тво злату, или сребру, или каменю художнe начертану, и смышлению человeчу:
<p>30 лeта убо невeдeния презирая Бог, нынe повелeвает человeком всeм всюду покаятися:
<p>31 зане уставил есть день, в оньже хощет судити вселеннeй в правдe, о мужи, егоже предустави, вeру подая всeм, воскресив его от мертвых.
<p>32 Слышавше же воскресeние мертвых, овии убо ругахуся, овии же рeша: да слышим тя паки о семe.
<p>33 И тако павел изыде от среды их.
<p>34 Нeцыи же мужие прилeпившеся ему, вeроваша: в нихже бe и дионисий ареопагитский, и жена именем дамарь, и друзии с ними.
<h4>18</h4>
<p>1 По сих же отлучився павел от афин, прииде в коринф:
<p>2 и обрeт нeкоего иудеанина именем акилу, понтянина родом, ново пришедша от италии, и прискиллу жену его: зане повелeл бяше клавдий отлучитися всeм иудеем от рима: прииде к ним,
<p>3 и зане единохудожником быти им, пребысть у них и дeлаше: бяху бо скинотворцы хитростию.
<p>4 Стязашеся же на сонмищах по вся субботы и препираше иудеи и еллины.
<p>5 И егда снидоста от македонии сила же и тимофей, тужаше духом павел, свидeтелствуя иудеом Иисуса быти Христа.
<p>6 Противящымся же им и хулящым, отряс ризы своя, рече к ним: кровь ваша на главах ваших: чист аз, отнынe во языки иду.
<p>7 И прешед оттуду, прииде в дом нeкоего именем иуста, чтуща Бога, емуже храмина бe вскрай сонмища.
<p>8 Крисп же началник собора вeрова Господеви со всeм домом своим, и мнози от коринфян слышавше вeроваху и крещахуся.
<p>9 Рече же Господь в видeнии нощнeм павлу: не бойся, но глаголи и да не умолкнеши,
<p>10 зане аз есмь с тобою, и никтоже приложит озлобити тя: зане людие суть ми мнози во градe сем.
<p>11 Пребысть же тамо лeто и мeсяц шесть, учя в них слову Божию.
<p>12 Галлиону же анфипату сущу во ахаии, нападоша единодушно иудее на павла и приведоша его на судилище,
<p>13 глаголюще, яко противу закону сей увeщавает человeки чтити Бога.
<p>14 Хотящу же павлу отверсти уста, рече галлион ко иудеем: аще убо неправда была бы кая или дeло злое, о!, иудее, по слову послушал бых вас:
<p>15 аще ли же стязания суть о словеси и о именeх и о законe вашем, вeдите сами: судия бо аз сим не хощу быти.
<p>16 И изгна их от судилища.
<p>17 Емше же вси еллини сосфена началника собора, бияху пред судилищем: и ни едино о сих галлиону радeние бысть.
<p>18 Павел же, еще пребыв дни доволны и цeловав братию, отплы в сирию, и с ним акила и прискилла, остриг главу в кегхреих: обрекся бо бe.
<p>19 Приста же во ефесe и тeх остави тамо, сам же вшед в сонмище, стязашеся со иудеи.
<p>20 Молящым же им его на много время пребыти у них, не изволи,
<p>21 но отречеся им, глаголя, яко подобает ми всяко праздник грядущий сотворити во иерусалимe: паки же возвращуся к вам, Богу хотящу. И отвезеся от ефеса: акила же и прискилла остаста во ефесe.
<p>22 И сошед в кесарию, возшед и цeловав церковь, сниде во антиохию,
<p>23 и сотворь время нeкое, изыде, проходя поряду галатийскую страну и фригию, утверждая вся ученики.
<p>24 Иудеанин же нeкто, аполлос именем, александрянин родом, муж словесен, прииде во ефес, силен сый в книгах.
<p>25 Сей бe оглашен пути Господню, и горя духом, глаголаше и учаше извeстно яже о Господe, вeдый токмо крещение иоанново.
<p>26 Сей же начат дерзати на сонмищих. Слышавша же его акила и прискилла, прияста его и извeстнeе тому сказаста путь Господень.
<p>27 Хотящу же ему преити во ахаию, предпославше братия написаша учеником прияти его: иже пришед тамо пособствова много вeровавшым благодатию:
<p>28 твердо бо иудеи не престая обличаше пред людьми, сказуя писаньми, Иисуса быти Христа.
<h4>19</h4>
<p>1 Бысть же внегда быти аполлосу в коринфe, павел, прошед вышния страны, прииде во ефес, и обрeт нeкия ученики,
<p>2 рече к ним: аще убо Дух свят прияли есте вeровавше? Они же рeша к нему: но ниже аще Дух святый есть, слышахом.
<p>3 Рече же к ним: во что убо крестистеся? Они же рекоша: во иоанново крещение.
<p>4 Рече же павел: иоанн убо крести крещением покаяния, людем глаголя, да во грядущаго по нем вeруют, сирeчь во Христа Иисуса.
<p>5 Слышавше же крестишася во имя Господа Иисуса,
<p>6 и возложшу павлу на ня руцe, прииде Дух святый на ня, глаголаху же языки и пророчествоваху.
<p>7 Бяше же всeх мужей яко дванадесять.
<p>8 Вшед же в сонмище, дерзаше, не обинуяся три мeсяцы бесeдуя и увeряя, яже о царствии Божии.
<p>9 И егда нeцыи ожесточахуся и пряхуся, злословяще путь Господень пред народом, отступль от них отлучи ученики, по вся дни стязаяся во училищи мучителя (властителя) нeкоего.
<p>10 Сие же бысть два лeта, яко всeм живущым во асии слышати слово Господа Иисуса, жидом же и еллином.
<p>11 Силы же не просты творяше Бог рукама павловыма,
<p>12 яко и на недужныя наносити от (пота) тeла его главотяжы и убрусцы, и исцeлитися им от недуг, и духом лукавым исходити от них.
<p>13 Начаша же нeцыи от скитающихся иудей заклинателей именовати над имущими духи лукавыя имя Господа Иисуса, глаголюще: заклинаем вы Иисусом, егоже павел проповeдует.
<p>14 Бяху же нeцыи сынове скевы иудеанина архиереа седмь, иже сие творяху.
<p>15 Отвeщав же дух лукавый рече: Иисуса знаю и павла свeм, вы же кто есте?
<p>16 И скачя на них человeк, в немже бe дух лукавый, и одолeв им, укрeпися на них, якоже нагим и ураненым избeжати от храма онаго.
<p>17 Сие же бысть разумно всeм живущым во ефесe иудеем же и еллином, и нападе страх на всeх их, и величашеся имя Господа Иисуса:
<p>18 мнози же от вeровавших прихождаху, исповeдающе и сказующе дeла своя:
<p>19 доволни же от сотворших чародeяния, собравше книги своя, сожигаху пред всeми: и сложиша цeны их и обрeтоша сребра пять тем.
<p>20 Сице крeпко слово Господне растяше и крeпляшеся.
<p>21 И якоже скончашася сия, положи павел в дусe, прошед македонию и ахаию, ити во иерусалим, рек, яко бывшу ми тамо, подобает ми и рим видeти.
<p>22 Послав же в македонию два от служащих ему, тимофеа и ераста, сам же пребысть время во асии.
<p>23 Бысть же во время оно молва не мала о пути Господни:
<p>24 димитрий бо нeкто именем, среброковачь, творяй храмы сребряны артемидe, подаяше хитрецем дeлание (стяжание) не мало,
<p>25 ихже собрав и ины сицевых вещей дeлатели, рече: мужие, вeсте, яко от сего дeлания доволство житию нашему есть:
<p>26 и видите и слышите, яко не токмо ефес, но мало не всю асию павел сей препрeв, обрати мног народ, глаголя, яко не суть бози, иже руками человeческими бывают:
<p>27 не токмо же сия бeду приемлет наша часть, еже бы во обличение не приити, но дабы и великия богини артемиды храм ни во чтоже не вмeнился, имать же разоритися и величество ея, юже вся асиа и вселенная почитает.
<p>28 Слышавше же и бывше исполнени ярости, вопияху глаголюще: велика артемида ефесская.
<p>29 И исполнися град весь мятежа: устремишася же единодушно на позорище, восхищше гаиа и аристарха македоняны, други (сопутники) павловы.
<p>30 Павлу же хотящу внити в народ, не оставляху его ученицы:
<p>31 нeцыи же от асийских началник, суще ему друзи, пославше к нему, моляху не вдати себе в позор.
<p>32 Друзии же убо ино нeчто вопияху: бe бо собрание смущено, и множайшии от них не вeдяху, чесо ради собрашася.
<p>33 От народа же избраша александра, изведшым его иудеем. Александр же, помаав рукою, хотяше отвeщати народу.
<p>34 Разумeвше же, яко иудеанин есть, глас бысть един от всeх, яко на два часа вопиющих: велика артемида ефесская.
<p>35 Утишив же книжник народ, рече: мужие ефесстии, кто бо есть человeк, иже не вeсть, яко ефесский град служитель есть великия богини артемиды и диопета?
<p>36 без всякаго убо прекословия сим сице сущым, потребно есть вам безмолвным быти и ничтоже безчинно творити:
<p>37 приведосте бо мужей сих, ни храм (артемидин) окрадших, ниже богиню вашу хулящих:
<p>38 аще убо димитрий и иже с ним художницы имут к кому слово, суды суть и анфипати суть: да поемлют друг на друга:
<p>39 аще ли же что о иных ищете, в законнeм собрании разрeшится:
<p>40 ибо бeдствуем порицаеми быти о крамолe днешней, ни единeй винe сущей, о нейже возможем воздати слово стремления сего. И сия рек распусти собравшийся народ.
<h4>20</h4>
<p>1 По утишении же молвы, призвав павел ученики, утeшив и цeловав их, изыде ити в македонию.
<p>2 Прошед же страны оны и утeшив их словом многим, прииде во елладу:
<p>3 пожив же мeсяцы три, бывшу нань навeту от иудей, хотящу отвезтися в сирию, бысть хотeние возвратитися сквозe македонию.
<p>4 Послeдова же ему даже до асии сосипатр пирров берянин, солуняне же аристарх и секунд, и гаий дервянин и тимофей, асиане же тихик и трофим.
<p>5 Сии предшедше ждаху нас в троадe.
<p>6 Мы же отвезохомся по днех опрeсночных от филипп и приидохом к ним в троаду во днех пяти, идeже пребыхом дний седмь.
<p>7 Во едину же от суббот, собравшымся учеником преломити хлeб, павел бесeдоваше к ним, хотя изыти на утрии, простре же слово до полунощи.
<p>8 Бяху же свeщы многи в горницe, идeже бeхом собрани.
<p>9 Сeдя же нeкто юноша, именем евтих, во окнe, отягчен сном глубоким, глаголющу павлу о мнозe, преклонься от сна, паде от трекровника долу, и взяша его мертва.
<p>10 Сошед же павел нападе нань, и обемь его рече: не молвите, ибо душа его в нем есть.
<p>11 Возшед же и преломль хлeб и вкушь, доволно же бесeдовав даже до зари, и тако изыде.
<p>12 Приведоша же отрока жива и утeшишася не мало.
<p>13 Мы же, пришедше в корабль, отвезохомся во ассон, оттуду хотяще пояти павла: тако бо нам бe повелeл, хотя сам пeшь ити.
<p>14 И якоже снидеся с нами во ассонe, вземше его приидохом в митилин.
<p>15 И оттуду отвезшеся, во утрие пристахом противу хию, в другий же отвезохомся в самон, и пребывше в трогиллии, в грядущий же день приидохом в милит:
<p>16 суди бо павел мимо ити ефес, яко да не будет ему закоснeти во асии, тщашебося, аще возможно будет, в день пятьдесятный быти во иерусалимe.
<p>17 От милита же послав во ефес, призва пресвитеры церковныя,
<p>18 и якоже приидоша к нему, рече к ним: вы вeсте, яко от перваго дне, отнелиже приидох во асию, како с вами все время бых,
<p>19 работая Господеви со всяким смиреномдрием и многими слезами и напастьми, прилучившимися мнe от иудейских навeт:
<p>20 яко ни в чесом от полезных обинухся, еже сказати вам и научити вас пред людьми и по домом,
<p>21 засвидeтелствуя иудеем же и еллином еже к Богу покаяние и вeру яже в Господа нашего Иисуса Христа.
<p>22 И нынe, се, аз связан духом гряду во иерусалим, яже в нем хотящая приключитися мнe не вeдый:
<p>23 точию яко Дух святый по вся грады свидeтелствует, глаголя, яко узы мене и скорби ждут.
<p>24 Но ни едино же попечение творю, ниже имам душу мою честну себe, развe еже скончати течение мое с радостию и службу, юже приях от Господа Иисуса, засвидeтелствовати евангелие благодати Божия.
<p>25 И нынe, се, аз вeм, яко ктому не узрите лица моего вы вси, в нихже проидох проповeдуя царствие Божие.
<p>26 Тeмже свидeтелствую вам во днешний день, яко чист аз от крове всeх,
<p>27 не обинухся бо сказати вам всю волю Божию.
<p>28 Внимайте убо себe и всему стаду, в немже вас Дух святый постави епископы, пасти церковь Господа и Бога, юже стяжа кровию своею.
<p>29 Аз бо вeм сие, яко по отшествии моем внидут волцы тяжцы в вас, не щадящии стада:
<p>30 и от вас самeх востанут мужие глаголющии развращеная, еже отторгати ученики вслeд себе.
<p>31 Сего ради бдите, поминающе, яко три лeта нощь и день не престаях учя со слезами единаго когождо вас.
<p>32 И нынe предаю вас, братие, Богови и слову благодати его, могущему наздати и дати вам наслeдие во освященных всeх.
<p>33 Сребра или злата или риз ни единаго возжелах:
<p>34 сами вeсте, яко требованию моему и сущым со мною послужистe руцe мои сии.
<p>35 Вся сказах вам, яко тако труждающымся подобает заступати немощныя, поминати же слово Господа Иисуса, яко сам рече: блаженнeе есть паче даяти, нежели приимати.
<p>36 И сия рек, преклонь колeна своя, со всeми ими помолися.
<p>37 Мног же бысть плачь всeм: и нападше на выю павлову, облобызаху его,
<p>38 скорбяще наипаче о словеси, еже рече, яко ктому не имут лица его узрeти. Провождаху же его в корабль.
<h4>21</h4>
<p>1 И якоже бысть отвезтися нам, отторгшымся от них, прямо шедше приидохом в кон, в другий же день в родос и оттуду в патару:
<p>2 и обрeтше корабль преходящь в финикию, возшедше отвезохомся.
<p>3 Возникший же нам кипр оставльше ошуюю, плыхом в сирию и пристахом в тирe, тамо бо бяше кораблю изложити бремя:
<p>4 и обрeтше ученики, пребыхом ту дний седмь: иже павлови глаголаху Духом не восходити во иерусалим.
<p>5 Егда же бысть нам скончати дни, изшедше идохом, провождающым нас всeм с женами и дeтьми даже до внe града: и преклоньше колeна при брезe помолихомся.
<p>6 И цeловавше друг друга внидохом в корабль, они же возвратишася во своя си.
<p>7 Мы же, плавание наченше от тира, пристахом во птолемаидe, и цeловавше братию, пребыхом день един у них.
<p>8 Во утрие же изшедше павел и иже с ним, приидохом в кесарию, и вшедше в дом филиппа благовeстника, суща от седми (диакон), пребыхом у него.
<p>9 Сего же бяху дщери дeвицы четыри прорицающыя.
<p>10 Пребывающым же нам тамо дни многи, сниде нeкто от иудеи пророк, именем агав,
<p>11 и пришед к нам и взем пояс павлов, связав же свои руцe и нозe, рече: тако глаголет Дух святый: мужа, егоже есть пояс сей, тако свяжут (его) во иерусалимe иудее и предадят в руцe языков.
<p>12 И якоже слышахом сия, моляхом мы же и намeстнии (тамошнии жителие), не восходити ему во иерусалим.
<p>13 Отвeща же павел и рече: что творите, плачуще и сокрушающе ми сердце? аз бо не точию связан быти (хощу), но и умрети во иерусалимe готов есмь за имя Господа Иисуса.
<p>14 Не повинующуся же ему, умолчахом, рекше: воля Господня да будет.
<p>15 По днех же сих уготовльшеся взыдохом во иерусалим:
<p>16 приидоша же с нами и нeцыи ученицы от кесарии, ведуще с собою, у негоже бы обитати нам, мнасона нeкоего кипрянина, древняго ученика.
<p>17 Бывшым же нам во иерусалимe, любезно прияша нас братия.
<p>18 На утрие же вниде павел с нами ко иакову, вси же приидоша старцы.
<p>19 И цeловав их, сказаше по единому коеждо, еже сотвори Бог во языцeх служением его.
<p>20 Они же слышавше славляху Бога и рекоша ему: видиши ли, брате, колико тем есть иудей вeровавших? и вси ревнителие закону суть:
<p>21 увeстишася же о тебe, яко отступлению учиши от закона моисеова живущыя во языцeх вся иудеи, глаголя не обрeзовати им чад своих, ниже во обычаех отеческих ходити.
<p>22 Что убо есть? Всяко подобает народу снитися: услышат бо, яко пришел еси.
<p>23 Сие убо сотвори, еже ти глаголем: суть у нас мужие четыри обeщавше себе Богу:
<p>24 сия поим очистися с ними и иждиви на них, да острижут си главы: и разумeют вси, яко возвeщенная им о тебe ничтоже суть, но пребываеши и сам закон храня.
<p>25 А о вeровавших языцeх мы послахом, судивше ничтоже таковое соблюдати им, токмо хранити себе от идоложертвенных и крове, и удавленины и блуда.
<p>26 Тогда павел поемь мужы оны, на утрие с ними очищься вниде во святилище, возвeщая исполнение дний очищения, дондеже принесено бысть за единаго коегождо их приношение.
<p>27 И якоже хотяху седмь дний скончатися, иже от асии иудее, видeвше его во святилищи, навадиша весь народ и возложиша нань руцe,
<p>28 вопиюще: мужие Израилстии, помозите: сей есть человeк, иже на люди и закон и на мeсто сие всeх всюду учит: еще же и еллины введе в церковь и оскверни святое мeсто сие.
<p>29 Бяху бо видeли трофима ефесянина во градe с ним, егоже мняху, яко в церковь ввел есть павел.
<p>30 Подвижеся же град весь, и бысть стечение людем: и емше павла, влечаху его вон из церкве, и абие затворишася двери.
<p>31 Ищущым же им убити его, взыде вeсть к тысящнику спиры, яко весь возмутися иерусалим:
<p>32 он же абие поим воины и сотники, притече на ня: они же видeвше тысящника и воины, престаша бити павла.
<p>33 Приступль же тысящник ят его и повелe связати его веригома желeзнома двeма, и вопрошаше: кто убо есть и что есть сотворил.
<p>34 Друзии же ино нeчто вопияху в народe: не могий же разумeти извeстное молвы ради, повелe отвести его в полк.
<p>35 Егда же бысть на степенех, прилучися воздвижену быти ему от воин нужды ради народа,
<p>36 послeдоваше бо множество людий зовущих: возьми его.
<p>37 Хотя же внити в полк павел глагола тысящнику: аще лeть ми есть глаголати что тебe? Он же рече: гречески умeеши ли?
<p>38 не ты ли еси египтянин, прежде сих дний превeщавый и изведый в пустыню четыри тысящы мужей сикарей?
<p>39 Рече же павел: аз человeк убо есмь иудеанин, тарсянин, славнаго града в киликии житель: молю же тя, повели ми глаголати к людем.
<p>40 Повелeвшу же ему, павел стоя на степенех помаав рукою к людем: многу же безмолвию бывшу, возгласи еврейским языком, глаголя:
<h4>22</h4>
<p>1 Мужие братие и отцы, услышите мой к вам нынe отвeт.
<p>2 Слышавше же, яко еврейским языком возгласи к ним, паче приложиша безмолвие. И рече:
<p>3 аз убо есмь муж иудеанин, родився в тарсe киликийстeм, воспитан же во градe сем при ногу гамалиилову, наказан извeстно отеческому закону, ревнитель сый Божий, якоже вси вы есте днесь:
<p>4 иже сей путь гоних даже до смерти, вяжя и предая в темницу мужы же и жены,
<p>5 якоже и архиерей свидeтелствует ми и вси старцы: от нихже и послания приемь к живущым в дамасцe братиям, идях привести сущыя тамо связаны во иерусалим, да мучатся.
<p>6 Бысть же ми идущу и приближающуся к дамаску в полудне, внезапу с небесе облиста свeт мног окрест мене.
<p>7 Падох же на землю и слышах глас глаголющь ми: савле, савле, что мя гониши?
<p>8 Аз же отвeщах: кто еси, Господи? рече же ко мнe: аз есмь Иисус назорей, егоже ты гониши.
<p>9 Со мною же сущии свeт убо видeша и пристрашни быша, гласа же не слышаша глаголющаго ко мнe.
<p>10 Рекох же: что сотворю, Господи? Господь же рече ко мнe: востав иди в дамаск, и тамо речется ти о всeх, яже вчинено ти есть творити.
<p>11 И якоже не видeх от славы свeта онаго, за руку ведомь от сущих со мною, внидох в дамаск.
<p>12 Ананиа же нeкий, муж благоговeин по закону, свидeтелствован от всeх живущих в дамасцe иудей,
<p>13 пришед ко мнe и став рече ми: савле брате, прозри. И аз в той час воззрeх нань.
<p>14 Он же рече ми: Бог отец наших изволи (предизбра) тя разумeти хотeние его, и видeти првдника, и слышати глас от уст его:
<p>15 яко будеши ему свидeтель у всeх человeков о сих, яже видeл еси и слышал:
<p>16 и нынe что медлиши? востав крестися и омый грeхи твоя, призвав имя Господа Иисуса.
<p>17 Бысть же возвратившумися во иерусалим и молящумися в церкви, быти во изступлении
<p>18 и видeти его глаголюща ми: потщися и изыди скоро из иерусалима, зане не приимут свидeтелства твоего, еже о мнe.
<p>19 И аз рeх: Господи, сами вeдят, яко аз бeх всаждая в темницу и бия по сонмищих вeрующыя в тя,
<p>20 и егда изливашеся кровь стефана свидeтеля твоего, и сам бeх стоя и соизволяя убиению его и стрегий риз убивающих его.
<p>21 И рече ко мнe: иди, яко аз во языки далече послю тя.
<p>22 Послушаху же его даже до сего словесе и воздвигоша глас свой, глаголюще: возьми от земли таковаго, не подобает бо ему жити.
<p>23 Вопиющым же им и мещущым ризы и прах возметающым на воздух,
<p>24 повелe тысящник отвести его в полк, рек ранами истязати его, да разумeет, за кую вину тако вопияху нань.
<p>25 И якоже протягоша его вервьми, рече к стоящему сотнику павел: человeка римлянина и неосуждена лeть ли есть вам бити?
<p>26 Слышав же сотник, приступи к тысящнику, сказа, глаголя: виждь, что хощеши сотворити? человeк бо сей римлянин есть.
<p>27 Приступль же тысящник рече ему: глаголи ми, римлянин ли еси ты? Он же рече: ей.
<p>28 Отвeща же тысящник: аз многою цeною нарeчение жителства сего стяжах. Павел же рече: аз же и родихся в нем.
<p>29 Абие убо отступиша от него хотящии его истязати, и тысящник же убояся, разумeв, яко римлянин есть, и яко бe его связал.
<p>30 На утрие же, хотя разумeти истину, чесо ради оклеветается от иудей, разрeши его от уз и повелe приити архиереем и всему собору их: и свед павла, постави (его) пред ними.
<h4>23</h4>
<p>1 Воззрeв же павел на сонм, рече: мужие братие, аз всею совeстию благою жителствовах пред Богом даже до сего дне.
<p>2 Архиерей же ананиа повелe предстоящым ему бити его уста.
<p>3 Тогда павел рече к нему: бити тя имать Бог, стeно повапленая: и ты сeдиши судя ми по закону, преступая же закон велиши, да биют мя.
<p>4 Предстоящии же рeша: архиерею ли Божию досаждаеши?
<p>5 Рече же павел: не вeдах, братие, яко архиерей есть: писано бо есть: князю людий твоих да не речеши зла.
<p>6 Разумeв же павел, яко едина часть есть саддукей, другая же фарисей, воззва в сонмищи: мужие братие, аз фарисей есмь, сын фарисеов: о уповании и о воскресeнии мертвых аз суд приемлю.
<p>7 Се же ему рекшу, бысть распря между саддукеи и фарисеи, и раздeлися народ:
<p>8 саддукее бо глаголют не быти воскресeния, ни ангела, ни духа: фарисее же исповeдуют обоя.
<p>9 Бысть же кличь велик, и воставше книжницы части фарисейския пряхуся между собою, глаголюще: ни едино зло обрeтаем в человeцe сем: аще же дух глагола ему или ангел, не противимся Богу.
<p>10 Мнозe же бывшей распри, бояся тысящник, да не растерзан будет павел от них, повелe воином снити и восхитити его от среды их и вести (его) в полк.
<p>11 В наставшую же нощь представ ему Господь, рече: дерзай, павле: якоже бо свидeтелствовал еси яже о мнe во иерусалимe, сице ти подобает и в римe свидeтелствовати.
<p>12 Бывшу же дню, сотворше нeцыи от иудей совeт (навeт), закляша себе, глаголюще не ясти ни пити, дондеже убиют павла:
<p>13 бяху же множае четыредесятих сию клятву сотворшии,
<p>14 иже приступльше ко архиереем и старцем, рeша: клятвою прокляхом себе ничтоже вкусити, дондеже убием павла:
<p>15 нынe убо вы скажите тысящнику с собором, яко да утрe сведет его к вам, аки бы хотяще разумeти извeстнeе яже о нем: мы же, прежде даже не приближитися ему, готови есмы убити его.
<p>16 Слышав же сын сестры павловы ков, пришед и вшед в полк, сказа павлу.
<p>17 Призвав же павел единаго от сотник, рече: юношу сего отведи к тысящнику: имать бо нeчто сказати ему.
<p>18 Он же убо поим его приведе к тысящнику и рече: узник павел призвав мя, умоли сего юношу привести к тебe, имуща нeчто глаголати тебe.
<p>19 Поим же его за руку тысящник и отшед на единe, вопрошаше его: что есть, еже имаши возвeстити ми?
<p>20 Рече же, яко иудее совeщаша умолити тя, яко да утрe сведеши павла к ним в собор, аки бы хотящым извeстнeе истязати яже о нем:
<p>21 ты убо не послушай их: ловят бо его от них мужие множае четыредесяти, иже закляша себе ни ясти ни пити, дондеже убиют его: и нынe готови суть, чающе обeщания, еже от тебе.
<p>22 Тысящник убо отпусти юношу, завeщав ни единому же повeдати, яко сия явил еси мнe.
<p>23 И призвав два нeкия от сотник, рече: уготовита (ми) воинов вооруженных двeстe, яко да идут до кесарии, и конник седмьдесят, и стрeлец двeстe, от третияго часа нощи:
<p>24 и скоты привести, да всадивше павла проводят до филикса игемона.
<p>25 Написа же (и) послание имущее образ сей:
<p>26 клавдий лисиа державному игемону филиксу радоватися:
<p>27 мужа сего ята от иудей и имуща убиена быти от них, приступль с воины отях его, увeдeв, яко римлянин есть:
<p>28 хотя же разумeти вину, еяже ради поимаху нань, сведох его в сонмище их:
<p>29 егоже обрeтох оглаголуема о взыскании закона их, ни едино же достойно смерти или узам согрeшение имуща:
<p>30 сказану же бывшу ми кову хотящу быти от иудей на мужа сего, абие послах (его) к тебe, завeщав и клеветником (его) глаголати пред тобою, яже нань: здрав буди.
<p>31 Воини же убо по повелeнному им, вземше павла, ведоша об нощь во антипатриду:
<p>32 во утрие же, оставльше конники ити с ним, возвратишася в полк.
<p>33 Они же пришедше в кесарию и вдавше послание игемону, представиша ему и павла.
<p>34 Прочет же игемон послание и вопрошь, от коея области есть, и увeдeв, яко от киликии, рече:
<p>35 услышу о тебe, егда и клеветницы твои приидут. И повелe в преторe иродовe стрещи его.
<h4>24</h4>
<p>1 По пятих же днех сниде архиерей ананиа со старцы и с ритором нeкиим тертиллом, иже сказаша игемону о павлe.
<p>2 Призвану же бывшу ему, начат клеветати тертилл, глаголя:
<p>3 мног мир улучающе тобою, и исправления бываемая языку сему твоим промышлением, всяким же образом и вездe приемлем, державный филиксе, со всяким благодарением:
<p>4 но да не множае стужаю тебe, молю тя послушати нас вкратцe твоею кротостию:
<p>5 обрeтохом бо мужа сего губителя и движуща противление всeм иудеем живущым по вселеннeй и предстателя (суща) назорейстeй ереси,
<p>6 иже и церковь покусися осквернити, егоже и яхом и по закону нашему хотeхом судити ему:
<p>7 пришед же лисиа тысящник, многою силою от рук наших исхити его и к тебe посла,
<p>8 повелeв (и нам) поемлющым нань ити к тебe: от негоже возможеши сам разсудив о всeх сих познати, о нихже мы поемлем нань.
<p>9 Сложишася же и иудее, глаголюще сим тако быти.
<p>10 Отвeща же павел, поманувшу ему игемону глаголати: от многих лeт суща тя судию праведна языку сему свeдый, благодушнeе яже о мнe отвeщаю,
<p>11 могущу ти разумeти, яко не множае ми есть дний дванадесятих, отнелeже взыдох поклонитися во иерусалим:
<p>12 и ни в церкви обрeтоша мя к кому глаголюща или разврат творяща народу, ни в сонмищих, ни во градe,
<p>13 ниже довести могут, елика тебe нынe на мя глаголют:
<p>14 исповeдую же тебe сие, яко в пути, егоже сии глаголют ересь, тако служу отеческому Богу, вeруя всeм сущым в законe и пророцeх писаным,
<p>15 упование имый на Бога, яко воскресeние хощет быти мертвым, првдником же и грeшником, егоже и сами сии чают:
<p>16 о сем же и аз подвизаюся, непорочну совeсть имeти всегда пред Богом же и человeки:
<p>17 по лeтeх же многих приидох сотворити милостыни во язык мой и приношения:
<p>18 в нихже обрeтоша мя очищенна в церкви, ни с народом, ниже с молвою,
<p>19 нeцыи от асии иудее, имже подобаше пред тя приити и глаголати, аще имут что на мя:
<p>20 или сами тии да глаголют, аще кую обрeтоша во мнe неправду, ставшу ми в сонмищи,
<p>21 развe единаго сего гласа, имже возопих стоя в них, яко о воскресeнии мертвых аз суд приемлю днесь от вас.
<p>22 Слышав же сия филикс отвeща (отрече) им, извeстнeе увeдeв яже о пути сем, глаголя: егда лисиа тысящник приидет, разсужду яже о вас.
<p>23 Повелe же сотнику стрещи павла, и имeти ослабу, и ни единому же возбраняти от своих ему служити или приходити к нему.
<p>24 По днех же нeкиих пришед филикс со друсиллиею женою своею сущею иудеанынею, призва павла, да слышит от него вeру, яже во Христа Иисуса.
<p>25 Глаголющу же ему о правдe и о воздержании и о судe хотящем быти, пристрашен быв филикс отвeща: нынe убо иди, время же получив призову тя.
<p>26 Вкупe же и надeяся, яко мзда дастся ему от павла, яко да отпустит его: тeмже и часто призывая его, бесeдоваше с ним.
<p>27 Двeма же лeтома скончавшемася прият измeнение филикс поркиа фиста: хотя же угодное сотворити иудеем филикс, остави павла связана.
<h4>25</h4>
<p>1 Фист же убо приимь власть, по триех днех взыде во иерусалим от кесарии.
<p>2 Сказаша же ему архиерее и первии от иудей на павла и моляху его,
<p>3 просяще благодати нань, яко да послет его во иерусалим, ков творяще, яко да убиют его на пути.
<p>4 Фист же повелe павла стрещи в кесарии, сам тамо хотя вскорe изыти:
<p>5 иже убо сильнии в вас, рече, со мною шедше, аще есть кая неправда в мужи сем, да глаголют нань.
<p>6 Пребыв же у них не множае десяти дний, сниде в кесарию: на утрие сeд на судищи, повелe павла привести.
<p>7 Приведену же бывшу ему, окрест сташа иже от иерусалима сшедшии иудее, многи и тяжки вины приносяще на павла, ихже не можаху изявити:
<p>8 отвeщавающу ему, яко ни на закон иудейский, ни на церковь, ни на кесаря что согрeших.
<p>9 Фист же хотя угодное иудеем сотворити, отвeщав павлови рече: хощеши ли, во иерусалим возшед, тамо о сих суд прияти от мене?
<p>10 Рече же павел: на судищи кесаревe стоя есмь, идeже ми достоит суд прияти: иудей ни чимже обидeх, якоже и ты добрe вeси:
<p>11 аще бо неправдую или достойно смерти сотворих что, не отмещуся умрети: аще ли же ничтоже есть во мнe, еже сии на мя клевещут, никтоже мя может тeм выдати: кесаря нарицаю.
<p>12 Тогда фист состязався с совeтники, отвeща: кесаря ли нарекл еси? к кесарю пойдеши.
<p>13 Днем же минувшым нeким, агриппа царь и верникиа снидоста в кесарию цeловати фиста.
<p>14 И якоже многи дни пребыста ту, фист сказа царю яже о павлe, глаголя: муж нeкий есть оставлен от филикса узник,
<p>15 о немже, бывшу ми во иерусалимe, явиша архиерее и старцы иудейстии, просяще нань суда.
<p>16 К нимже отвeщах, яко нeсть обычай римляном выдати человeка коего на погибель, прежде даже оклеветаемый не имать пред лицем клевещущих его и мeсто отвeта приимет о своем согрeшении.
<p>17 Сшедшымся же им здe, закоснeние ни едино сотворь, на утрие сeд на судищи, повелeх привести мужа.
<p>18 Окрест же его ставше клеветницы, ни едину вину, яже аз непщевах, нанесоша:
<p>19 стязания же нeкая о своей различнeй вeрe имяху к нему и о нeкоем Иисусe умершем, егоже глаголаше павел жива быти.
<p>20 Недоумeяся же аз о взыскании сих, глаголах, аще хощет ити во иерусалим и тамо суд прияти о сих.
<p>21 Павлу же нарекшу блюдену быти ему до разсуждения августа, повелeх блюсти его, дондеже послю его к кесарю.
<p>22 Агриппа же к фисту рече: хотeл бых и сам человeка сего слышати. Он же рече: утрe услышиши его.
<p>23 На утрие же пришедшу агриппe и верникии со многою гордостию и вшедшым в судебную палату с тысящники и с нарочитыми мужи града, и повелeвшу фисту, приведен бысть павел.
<p>24 И рече фист: агриппо царю и вси сущии с нами мужие, видите сего, о немже все множество иудей стужаху ми во иерусалимe же и здe, вопиюще, яко не подобает жити ему ктому:
<p>25 аз же разумeв ничтоже достойно смерти сотворша его, и самому же сему нарекшу севаста, судих послати его:
<p>26 о немже извeстное что писати господину не имам: тeмже и приведох его пред вас, наипаче же пред тя, агриппо царю, яко да разсуждению бывшу имам что писати:
<p>27 безсловесно бо мнится ми, посылающу юзника, а вины, яже нань, не сказати.
<h4>26</h4>
<p>1 Агриппа же к павлу рече: повелeвается ти о себe самому глаголати. Тогда павел простер руку отвeщаваше:
<p>2 о всeх, о нихже оклеветаемь есмь от иудей, царю агриппо, непщую себе блаженна быти, яко пред тобою отвeщати днесь имам,
<p>3 паче же вeдца тя суща свeдый всeх иудейских обычаев и взысканий. Тeмже молюся ти долготерпeливно послушати мене.
<p>4 Житие убо мое еже от юности, исперва бывшее во языцe моем во иерусалимe, вeдят вси иудее,
<p>5 вeдяще мя исперва, аще хотят свидeтелствовати, яко по извeстнeй ереси нашея вeры жих фарисей.
<p>6 И нынe о уповании обeтования, бывшаго от Бога ко отцем нашым, стою судимь,
<p>7 в неже обанадесяте колeна наша безпрестани день и нощь служаще надeются доити: о немже уповании оклеветаемь есмь, царю агриппо, от иудей.
<p>8 Что? Невeрно ли судится вами, яко Бог мертвыя возставляет?
<p>9 Аз убо мнeх, яко подобает ми многа сопротивна противу имене Иисуса назореа сотворити:
<p>10 еже и сотворих во иерусалимe, и многи от святых аз в темницах затворях, власть от архиерей приемь: убиваемым же им прилагах совeт:
<p>11 и на всeх сонмищих множицею мучя их, принуждах хулити: преизлиха же враждуя на них, гонях даже и до внeшних градов.
<p>12 В нихже идый в дамаск со властию и повелeнием, еже от архиерей,
<p>13 в полудни на пути видeх, царю, с небесе паче сияния солнечнаго осиявший мя свeт и со мною идущих.
<p>14 Всeм же падшым нам на землю, слышах глас глаголющь ко мнe и вeщающь еврейским языком: савле, савле, что мя гониши? жестоко ти есть противу рожна прати.
<p>15 Аз же рeх: кто еси, Господи? Он же рече: аз есмь Иисус, егоже ты гониши:
<p>16 но востани и стани на ногу твоею: на се бо явихся ти, сотворити тя слугу и свидeтеля, яже видeл еси и яже явлю тебe,
<p>17 изимая тя от людий иудейских и от язык, к нимже аз тя послю,
<p>18 отверсти очи их, да обратятся от тмы в свeт и от области сатанины к Богу, еже прияти им оставление грeхов и достояние во святых вeрою, яже в мя.
<p>19 Тeмже, царю агриппо, не бых противен небесному видeнию,
<p>20 но сущым в дамасцe прежде и во иерусалимe, и во всяцeй странe иудейстей и языком проповeдую покаятися и обратитися к Богу, достойна покаянию дeла творяще.
<p>21 Сих ради мя иудее емше во святилищи хотяху растерзати.
<p>22 Помощь убо улучив яже от Бога, даже до дне сего стою, свидeтелствуя малу же и велику, ничтоже вeщая, развe яже пророцы рекоша хотящая быти и моисей,
<p>23 яко Христос имeяше пострадати, яко первый от воскресeния мертвых свeт хотяше проповeдати людем (иудейским) и языком.
<p>24 Сия же ему отвeщавающу, фист велиим гласом рече: бeснуешися ли, павле? многия тя книги в неистовство прелагают.
<p>25 Он же: не бeснуюся, рече, державный фисте, но истины и цeломдрия глаголы вeщаю:
<p>26 вeсть бо о сих царь, к немуже и с дерзновением глаголю: утаитися бо ему от сих не вeрую ничесомуже, нeсть бо во углe сотворено сие:
<p>27 вeруеши ли, царю агриппо, пророком? вeм, яко вeруеши.
<p>28 Агриппа же к павлу рече: вмалe мя препираеши Христианина быти.
<p>29 Павел же рече: молил убо бых Бога, и вмалe и во мнозe, не токмо тебе, но и всeх слышащих мя днесь, быти им тацeм, яков и аз есмь, кромe уз сих.
<p>30 И сия рекшу ему, воста царь и игемон, и верникиа и сeдящии с ними,
<p>31 и отшедше бесeдоваху друг ко другу, глаголюще, яко ничтоже смерти достойно или уз творит человeк сей.
<p>32 Агриппа же фисту рече: отпущен быти можаше человeк сей, аще не бы кесаря нарицал. И тако суди игемон послати его к кесарю.
<h4>27</h4>
<p>1 И якоже суждено бысть отплыти нам во италию, предаху павла же и иныя нeкия юзники сотнику, именем иулию, спиры севастийския.
<p>2 Вшедше же в корабль адрамитский, восхотeвше плыти во асийская мeста, отвезохомся, сущу с нами аристарху македонянину от солуня.
<p>3 В другий же пристахом в сидонe: человeколюбие же иулий павлови дeя, повелe к другом шедшу прилeжание (пособие) улучити.
<p>4 И оттуду отвезшеся приплыхом в кипр, зане вeтри бяху противни:
<p>5 пучину же, яже противу киликии и памфилии, преплывше, приидохом в миры ликийския.
<p>6 И тамо обрeт сотник корабль александрийский пловущь во италию, всади ны в онь.
<p>7 Во многи же дни косно плавающе и едва бывше противу книда, не оставляющу нас вeтру, приплыхом под крит при салмонe:
<p>8 едва же избирающе край, приидохом на мeсто нeкое, нарицаемое доброе пристанище, емуже близ бe град ласей.
<p>9 Многу же времени минувшу и сущу уже небезбeдну плаванию, занеже и пост уже бe прешел, совeтоваше павел,
<p>10 глаголя им: мужие, вижду, яко с досаждением и многою тщетою не токмо бремене и корабля, но и душ наших хощет быти плавание.
<p>11 Сотник же кормчия и навклира послушаше паче, нежели павлом глаголемых.
<p>12 Не добру же пристанищу сущу ко озимeнию, мнози совeт даяху отвезтися оттуду, аще како возмогут, достигше финикии, озимeти в пристанищи критстeм, зрящем к ливу и к хору.
<p>13 Дхнувшу же югу, мнeвше волю свою улучити, воздвигше вeтрила, плыху вскрай крита.
<p>14 Не по мнозe же возвeя противен ему вeтр бурен, нарицаемый евроклидон.
<p>15 Восхищену же бывшу кораблю и не могущу сопротивитися вeтру, вдавшеся волнам носими бeхом.
<p>16 Остров же нeкий мимотекше, нарицающься клавдий, едва возмогохом удержати ладию:
<p>17 юже востягше, всяким образом помогаху, подтверждающе корабль: боящеся же, да не в сирть (в мелкая мeста) впадут, низпустивше парус, сице носими бeху.
<p>18 Вельми же обуреваемым нам, на утрие изметание творяху,
<p>19 и в третий день своими руками ядрило корабленое извергохом.
<p>20 Ни солнцу же, ни звeздам явльшымся на многи дни, и зимe не малe належащей, прочее отимашеся надежда вся, еже спастися нам.
<p>21 Многу же неядению сущу, тогда став павел посредe их, рече: подобаше убо, о!, мужие, послушавше мене, не отвезтися от крита и избыти досаждения сего и тщеты:
<p>22 и се, нынe молю вы благодушствовати, погибель бо ни единeй души от вас будет, развe корабля:
<p>23 предста бо ми в сию нощь ангел Бога, егоже аз есмь, емуже и служу,
<p>24 глаголя: не бойся, павле, кесарю ти подобает предстати, и се, дарова тебe Бог вся плавающыя с тобою.
<p>25 Тeмже дерзайте, мужие, вeрую бо Богови, яко тако будет, имже образом рeчено ми бысть:
<p>26 во остров же нeкий подобает нам пристати.
<p>27 И егда четвертаянадесять нощь бысть, носимым нам во адриатстeй (пучинe), в полунощи непщеваху корабленицы, яко приближаются к нeкоей странe,
<p>28 и измeривше глубину обрeтоша саженей двадесять: мало же прешедше и паки измeривше, обрeтоша саженей пятьнадесять.
<p>29 Боящеся же, да не како в прудная мeста впадут, от носа корабля вергше котвы четыри, моляхомся, да день будет.
<p>30 Кораблеником же ищущым бeжати из корабля и низвeсившым ладию в море, извeтом аки от носа хотящым котвы простерти,
<p>31 рече павел сотнику и воином: аще не сии пребудут в корабли, вы спастися не можете.
<p>32 Тогда воини отрeзаша ужя ладии и оставиша ю отпасти.
<p>33 Егда же хотяше день быти, моляше павел всeх, да приимут пищу, глаголя: четыренадесятый днесь день ждуще, не ядше пребываете, ничтоже вкусивше:
<p>34 тeмже молю вас прияти пищу, се бо к вашему спасению есть: ни единому бо от вас влас главы отпадет.
<p>35 Рек же сия и приемь хлeб, благодари Бога пред всeми и преломль начат ясти.
<p>36 Благонадежни же бывше вси, и тии прияша пищу:
<p>37 бe же в корабли всeх душ двeстe седмьдесят и шесть.
<p>38 Насыщшеся же брашна, облегчиша корабль, изметающе пшеницу в море.
<p>39 Егда же день бысть, земли не познаваху: нeдро же нeкое усмотрeша имущее песок (брег), в неже, аще мощно есть, совeщаша извлещи корабль.
<p>40 И котвы собравше, везяхуся по морю: купно ослабивше ужя кормилом и воздвигше малое вeтрило к дышущему вeтрецу, везохомся на край (брег).
<p>41 Впадше же в мeсто исопное, увязиша корабль: и нос убо увязший пребысть недвижимь, кормило же разбивашеся от нужды волн.
<p>42 Воином же совeт бысть, да узники убиют, да не кто поплыв избeгнет.
<p>43 Сотник же, хотя соблюсти павла, возбрани совeту их, повелe же могущым плавати, да изскочивше первeе изыдут на край,
<p>44 а прочии, ови убо на дщицах, ови же на нeчем от корабля. И тако бысть всeм спастися на землю.
<h4>28</h4>
<p>1 Спасени же бывше иже с павлом от корабля (от плавания), тогда разумeша, яко остров мелит нарицается.
<p>2 Варвари же творяху не малое милосердие нам: возгнeщше бо огнь, прияша всeх нас, за настоящий дождь и зиму.
<p>3 Сгромаждшу же павлу рождия множество и возложившу на огнь, ехидна от теплоты изшедши, сeкну в руку его.
<p>4 И егда видeша варвари висящу змию от руки его, глаголаху друг ко другу: всяко убийца есть человeк сей, егоже спасена от моря суд Божий жити не остави.
<p>5 Той же убо, оттряс змию во огнь, ничтоже зло пострада.
<p>6 Они же чаяху его имуща возгорeтися, или пасти внезапу мертва: на мнозe же того чающым и ничтоже зло в нем бывшее видящым, претворшеся, глаголаху Бога того быти.
<p>7 Окрест же мeста онаго бяху села перваго во островe, именем поплиа, иже приимь нас, три дни любезнe учреди.
<p>8 Бысть же отцу поплиеву огнем и водным (кровным) трудом одержиму лежати: к немуже павел вшед, и помолився, и возложь руцe свои нань, исцeли его.
<p>9 Сему же бывшу, и прочии имущии недуги во островe том прихождаху и исцeлeвахуся:
<p>10 иже и многими честьми почтоша нас, и отвозящымся нам яже на потребу вложиша.
<p>11 По триех же мeсяцeх отвезохомся в корабли александрийстeм, подписаном диоскуры, презимeвшем во островe,
<p>12 и доплывше в сиракусы, пребыхом дни три:
<p>13 оттуду же отплывше, приидохом в ригию, и по единeм дни возвeявшу югу, во вторый день приидохом в потиолы,
<p>14 идeже обрeтше братию, умолени быхом от них пребыти дний седмь: и тако в рим идохом.
<p>15 И от тамо братия, слышавше яже о нас, изыдоша во срeтение наше даже до аппиева торга и триех корчемниц: ихже видeв павел и благодарив Бога, прият дерзновение.
<p>16 Егда же приидохом в рим, сотник предаде узники воеводe, павлу же повелe пребывати о себe, с соблюдающим его воином.
<p>17 Бысть же по днех триех, созва павел сущыя от иудеев первыя: сшедшымся же им, глаголаше к ним: мужие братие, аз ничтоже противно сотворив людем или обычаем отеческим, узник от иерусалимлян предан бых в руцe римляном,
<p>18 иже разсудивше яже о мнe, хотяху пустити, зане ни едина вина смертная бысть во мнe:
<p>19 сопротив же глаголющым иудеем, нужда ми бысть нарещи кесаря, не яко язык мой имeя в чесом оклеветати:
<p>20 сея ради убо вины умолих вас, да вижду и бесeдую: надежды бо ради Израилевы веригами сими обложен есмь.
<p>21 Они же к нему рeша: мы ниже писания о тебe прияхом от иудей, ниже пришед кто от братий возвeсти или глагола что о тебe зло:
<p>22 молимся же, да слышим от тебе, яже мудрствуеши: о ереси бо сей (о учении бо сем) вeдомо есть нам, яко всюду сопротив глаголемо есть.
<p>23 Уставивше же ему день, приидоша к нему в странноприемницу множайшии, имже сказаше свидeтелствуя царствие Божие и увeряя их, яже о Иисусe, от закона моисеова и пророк, от утра даже до вечера.
<p>24 И ови убо вeроваху глаголемым, ови же не вeроваху.
<p>25 Несогласни же суще друг ко другу, отхождаху, рекшу павлу глагол един, яко добрe Дух святый глагола исаием пророком ко отцем нашым,
<p>26 глаголя: иди к людем сим и рцы: слухом услышите и не имате разумeти: и видяще узрите и не имате видeти:
<p>27 одебелe бо сердце людий сих, и ушима тяжко слышаша, и очи свои смежиша, да не како увидят очима, и ушима услышат, и сердцем уразумeют, и обратятся, и исцeлю их.
<p>28 Вeдомо убо да будет вам, яко языком послася спасeние Божие, сии и услышат.
<p>29 И сия тому рекшу, отидоша иудее, многое имуще между собою состязание.
<p>30 Пребысть же павел два лeта исполнь своею мздою (цeла два лeта на своем иждивении) и приимаше вся приходящыя к нему,
<p>31 проповeдуя царствие Божие и учя яже о Господe нашем Иисусe Христe со всяким дерзновением невозбранно.
