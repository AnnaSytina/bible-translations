<h4>1</h4>
<p>1 Зачало евангелиа Иисуса Христа, Сына Божия,
<p>2 якоже есть писано во пророцeх: се, аз посылаю ангела моего пред лицем твоим, иже уготовит путь твой пред тобою.
<p>3 Глас вопиющаго в пустыни: уготовайте путь Господень, правы творите стези его.
<p>4 Бысть иоанн крестяй в пустыни и проповeдая крещение покаяния во отпущение грeхов.
<p>5 И исхождаше к нему вся иудейская страна и иерусалимляне: и крещахуся вси во иорданe рeцe от него, исповeдающе грeхи своя.
<p>6 Бe же иоанн оболчен власы велблужди, и пояс усмен о чреслeх его, и ядый акриды и мед дивий.
<p>7 И проповeдаше, глаголя: грядет крeплий мене вслeд мене, емуже нeсмь достоин преклонься разрeшити ремень сапог его:
<p>8 аз убо крестих вы водою: той же крестит вы духом святым.
<p>9 И бысть во онeх днех, прииде Иисус от назарета галилейскаго и крестися от иоанна во иорданe.
<p>10 И абие восходя от воды, видe разводящася небеса и духа яко голубя, сходяща нань.
<p>11 И глас бысть с небесе: ты еси Сын мой возлюбленный, о немже благоволих.
<p>12 И абие дух изведе его в пустыню.
<p>13 И бe ту в пустыни дний четыредесять, искушаемь сатаною, и бe со звeрьми: и ангели служаху ему.
<p>14 По предании же иоанновe, прииде Иисус в галилею, проповeдая евангелие царствия Божия
<p>15 и глаголя, яко исполнися время и приближися царствие Божие: покайтеся и вeруйте во евангелие.
<p>16 Ходя же при мори галилейстeм, видe симона и андреа брата (того) симона, вметающа мрежи в море: бeста бо рыбаря.
<p>17 И рече има Иисус: приидита вслeд мене, и сотворю вас быти ловца человeком.
<p>18 И абие оставльша мрежи своя, по нем идоста.
<p>19 И прешед мало оттуду, узрe иакова зеведеова и иоанна брата его, и та в корабли строяща мрежа:
<p>20 и абие воззва я. И оставльша отца своего зеведеа в корабли с наемники, по нем идоста.
<p>21 И внидоша в капернаум: и абие в субботы вшед в сонмище, учаше.
<p>22 И дивляхуся о учении его: бe бо учя их яко власть имый, и не яко книжницы.
<p>23 И бe в сонмищи их человeк в дусe нечисте, и воззва,
<p>24 глаголя: остави, что нам и тебe, Иисусе назарянине? пришел еси погубити нас: вeм тя, кто еси, святый Божий.
<p>25 И запрети ему Иисус, глаголя: умолчи и изыди из него.
<p>26 И стрясе его дух нечистый, и возопи гласом великим, и изыде из него.
<p>27 И ужасошася вси, якоже стязатися им к себe, глаголющым: что есть сие? (и) что учение новое сие, яко по области и духовом нечистым велит, и послушают его?
<p>28 Изыде же слух его абие во всю страну галилейску.
<p>29 И абие из сонмища изшедше, приидоша в дом симонов и андреов, со иаковом и иоанном.
<p>30 Теща же симонова лежаше огнем жегома: и абие глаголаша ему о ней.
<p>31 И приступль воздвиже ю, емь за руку ея: и остави ю огнь абие, и служаше им.
<p>32 Поздe же бывшу, егда захождаше солнце, приношаху к нему вся недужныя и бeсныя.
<p>33 И бe весь град собрался к дверем.
<p>34 И изцeли многи злe страждущыя различными недуги: и бeсы многи изгна, и не оставляше глаголати бeсы, яко вeдяху его Христа суща.
<p>35 И утро, нощи сущей зeло, востав изыде, и иде в пусто мeсто, и ту молитву дeяше.
<p>36 И гнаша его симон и иже с ним:
<p>37 и обрeтше его, глаголаша ему, яко вси тебе ищут.
<p>38 И глагола им: идем в ближния веси и грады, да и тамо проповeм: на сие бо изыдох.
<p>39 И бe проповeдая на сонмищих их, во всей галилеи, и бeсы изгоня.
<p>40 И прииде к нему прокажен, моля его и на колeну припадая пред ним, и глаголя ему, яко, аще хощеши, можеши мя очстити.
<p>41 Иисус же млсрдовав, простер руку, коснуся его, и глагола ему: хощу, очистися.
<p>42 И рекшу ему, абие отиде от него прокажение, и чист бысть.
<p>43 И запрещь ему, абие изгна его:
<p>44 и глагола ему: блюди, никомуже ничесоже рцы: но шед покажися иерееви и принеси за очищение твое, яже повелe моисей, во свидeтелство им.
<p>45 Он же изшед начат проповeдати много и проносити слово, якоже ктому не мощи ему явe во град внити: но внe в пустых мeстeх бe. И прихождаху к нему отвсюду.
<h4>2</h4>
<p>1 И вниде паки в капернаум по днех: и слышано бысть, яко в дому есть.
<p>2 И абие собрашася мнози, якоже ктому не вмещатися ни при дверех: и глаголаше им слово.
<p>3 И приидоша к нему носяще разслабленна (жилами), носима четырми:
<p>4 и не могущым приближитися к нему народа ради, открыша покров, идeже бe, и прокопавше свeсиша одр, на немже разслабленный лежаше.
<p>5 Видeв же Иисус вeру их, глагола разслабленному: чадо, отпущаются тебe грeси твои.
<p>6 Бяху же нeцыи от книжник ту седяще и помышляюще в сердцах своих:
<p>7 что сей тако глаголет хулы? кто может оставляти грeхи, токмо един Бог?
<p>8 И абие разумeв Иисус духом своим, яко тако тии помышляют в себe, рече им: что сия помышляете в сердцах ваших?
<p>9 что есть удобeе? рещи разслабленному: отпущаются тебe грeси? или рещи: востани, и возми одр твой, и ходи?
<p>10 но да увeсте, яко власть имать Сын человeческий на земли отпущати грeхи: глагола разслабленному:
<p>11 тебe глаголю: востани, и возми одр твой, и иди в дом твой.
<p>12 И воста абие, и взем одр, изыде пред всeми: яко дивитися всeм и славити Бога, глаголющым, яко николиже тако видeхом.
<p>13 И изыде паки к морю: и весь народ идяше к нему, и учаше их.
<p>14 И мимогрядый видe левию алфеова, сeдяща на мытницe, и глагола ему: по мнe гряди. И востав вслeд его иде.
<p>15 И бысть возлежащу ему в дому его, и мнози мытари и грeшницы возлежаху со Иисусом и со ученики его: бяху бо мнози, и по нем идоша.
<p>16 И книжницы и фарисее, видeвше его ядуща с мытари и грeшники, глаголаху учеником его: что яко с мытари и грeшники яст и пиет?
<p>17 И слышав Иисус глагола им: не требуют здравии врача, но болящии: не приидох призвати првдники, но грeшники на покаяние.
<p>18 И бяху ученицы иоанновы и фарисейстии постящеся. И приидоша и глаголаша ему: почто ученицы иоанновы и фарисейстии постятся, а твои ученицы не постятся?
<p>19 И рече им Иисус: еда могут сынове брачнии, дондеже жених с ними есть, поститися? елико время с собою имут жениха, не могут поститися:
<p>20 приидут же дние, егда отимется от них жених, и тогда постятся в тыя дни:
<p>21 и никтоже приложения плата небeлена пришивает к ризe ветсe: аще ли же ни, возмет конец его новое от ветхаго (отторгнет приставление его новое (нeчто) от ветхаго), и горша дира будет:
<p>22 и никтоже вливает вина нова в мeхи ветхи: аще ли же ни, просадит вино новое мeхи, и вино пролиется, и мeси погибнут: но вино новое в мeхи новы влияти (влияти подобает).
<p>23 И бысть мимоходити ему в субботы сквозe сeяния, и начаша ученицы его путь творити, востерзающе класы.
<p>24 И фарисее глаголаху ему: виждь, что творят в субботы, егоже не достоит?
<p>25 И той глаголаше им: нeсте ли николиже чли, что сотвори давид, егда требование имe и взалка сам и иже с ним?
<p>26 како вниде в дом Божий при авиафарe архиереи, и хлeбы предложения Сынeде, ихже не достояше ясти токмо иереем, и даде и сущым с ним?
<p>27 И глаголаше им: суббота человeка ради бысть, а не человeк субботы ради:
<p>28 тeмже господь есть Сын человeческий и субботe.
<h4>3</h4>
<p>1 И вниде паки в сонмище: и бe тамо человeк, суху имый руку.
<p>2 И назираху его, аще в субботы изцeлит его, да нань возглаголют.
<p>3 И глагола человeку суху имущему руку: стани посредe.
<p>4 И глагола им: достоит ли в субботы добро творити, или зло творити? душу спасти, или погубити? Они же молчаху.
<p>5 И воззрeв на них со гнeвом, скорбя о окаменении сердец их, глагола человeку: простри руку твою. И простре: и утвердися рука его цeла яко другая.
<p>6 И изшедше фарисее, абие со иродианы совeт творяху нань, како его погубят.
<p>7 Иисус же отиде со ученики своими к морю: и мног народ от галилеи по нем иде, и от иудеи,
<p>8 и от иерусалима, и от идумеи, и со онаго полу иордана. И от тира и сидона множество многое, слышавше, елика творяше, (и) приидоша к нему.
<p>9 И рече учеником своим, да корабль будет у него народа ради, да не стужают ему.
<p>10 Многи бо изцeли, якоже нападати на него, да ему прикоснутся, елицы имeяху раны.
<p>11 И дуси нечистии, егда видяху его, припадаху к нему и зваху, глаголюще, яко ты еси Сын Божий.
<p>12 И много прещаше им, да не явлена его сотворят.
<p>13 И взыде на гору и призва, ихже хотяше сам: и приидоша к нему.
<p>14 И сотвори дванадесяте, да будут с ним, и да посылает их проповeдати,
<p>15 и имeти власть цeлити недуги и изгонити бeсы:
<p>16 и нарече симону имя петр:
<p>17 и иакова зеведеова и иоанна брата иаковля: и нарече има имена воанергес, еже есть сына громова:
<p>18 и андреа, и филиппа, и варфоломеа, и матфеа, и фому, и иакова алфеова, и фаддеа, и симона кананита,
<p>19 и иуду искариотскаго, иже и предаде его.
<p>20 И приидоша в дом: и собрася паки народ, яко не мощи им ни хлeба ясти.
<p>21 И слышавше иже бяху у него, изыдоша, да имут его: глаголаху бо, яко неистов есть.
<p>22 И книжницы, иже от иерусалима низшедшии, глаголаху, яко веельзевула имать и яко о князи бeсовстeм изгонит бeсы.
<p>23 И призвав их, в притчах глаголаше им: како может сатана сатану изгонити?
<p>24 И аще царство на ся раздeлится, не может стати царство то:
<p>25 и аще дом на ся раздeлится, не может стати дом той:
<p>26 и аще сатана воста на ся сам и раздeлися, не может стати, но конец имать.
<p>27 Никтоже может сосуды крeпкаго, вшед в дом его, расхитити, аще не первeе крeпкаго свяжет: и тогда дом его расхитит.
<p>28 Аминь глаголю вам, яко вся отпустятся согрeшения сыном человeческим, и хуления, елика аще восхулят:
<p>29 а иже восхулит на духа святаго, не имать отпущения во вeки, но повинен есть вeчному суду.
<p>30 Зане глаголаху: духа нечистаго имать.
<p>31 Приидоша убо мати и братия его, и внe стояще послаша к нему, зовуще его.
<p>32 И сeдяше народ окрест его. Рeша же ему: се, мати твоя и братия твоя (и сестры твоя) внe ищут тебе.
<p>33 И отвeща им, глаголя: кто есть мати моя, или братия моя?
<p>34 И соглядав окрест себе сeдящыя, глагола: се, мати моя и братия моя:
<p>35 иже бо аще сотворит волю Божию, сей брат мой и сестра моя и мати (ми) есть.
<h4>4</h4>
<p>1 И паки начат учити при мори: и собрася к нему народ мног, якоже самому влeзшу в корабль, сeдeти в мори: и весь народ при мори на земли бяше.
<p>2 И учаше их притчами много и глаголаше им во учении своем:
<p>3 слышите: се, изыде сeяй сeяти:
<p>4 и бысть егда сeяше, ово паде при пути, и приидоша птицы, и позобаша е:
<p>5 другое же паде при камени, идeже не имяше земли многи, и абие прозябе, зане не имяше глубины земныя:
<p>6 солнцу же возсиявшу присвяде, и зане не имяше корене, изсше:
<p>7 и другое паде в тернии, и взыде терние, и подави е: и плода не даде:
<p>8 и другое паде на земли добрeй, и даяше плод восходящь и растущь, и приплодоваше на тридесять, и на шестьдесят, и на сто.
<p>9 И глаголаше: имeяй ушы слышати да слышит.
<p>10 Егда же бысть един, вопросиша его, иже бяху с ним, со обeманадесяте о притчи.
<p>11 И глаголаше им: вам есть дано вeдати тайны царствия Божия: онeм же внeшним в притчах вся бывают,
<p>12 да видяще видят, и не узрят: и слышаще слышат, и не разумeют: да не когда обратятся, и оставятся им грeси.
<p>13 И глагола им: не вeсте ли притчи сея? и како вся притчи уразумeете?
<p>14 Сeяй, слово сeет.
<p>15 Сии же суть, иже при пути, идeже сeется слово, и егда услышат, абие приходит сатана и отемлет слово сeянное в сердцах их.
<p>16 И сии суть такожде иже на каменных сeемии, иже егда услышат слово, абие с радостию приемлют е:
<p>17 и не имут корения в себe, но привременни суть: таже бывшей печали или гонению словесе ради, абие соблажняются.
<p>18 А сии суть, иже в тернии сeемии, слышащии слово:
<p>19 и печали вeка сего, и лесть богатства, и о прочих похоти входящыя подавляют слово, и безплодно бывает.
<p>20 И сии суть, иже на земли добрeй сeяннии, иже слышат слово и приемлют, и плодствуют на тридесять, и на шестьдесят, и на сто.
<p>21 И глаголаше им: еда свeтилник приходит (вжигают), да под спудом положат его или под одром? не да ли на свeщницe положен будет?
<p>22 нeсть бо тайно, еже не явится, ниже бысть потаено, но да приидет в явление:
<p>23 аще кто имать ушы слышати, да слышит.
<p>24 И глаголаше им: блюдите что слышите: в нюже мeру мeрите, возмeрится вам, и приложится вам слышащым:
<p>25 иже бо аще имать, дастся ему: а иже не имать, и еже имать, отимется от него.
<p>26 И глаголаше: тако есть (и) царствие Божие, якоже человeк вметает сeмя в землю,
<p>27 и спит, и востает нощию и днию: и сeмя прозябает и растет, якоже не вeсть он:
<p>28 от себе бо земля плодит прежде траву, потом клас, таже исполняет пшеницу в класe:
<p>29 егда же созрeет плод, абие послет серп, яко наста жатва.
<p>30 И глаголаше: чесому уподобим царствие Божие? или коей притчи приложим е?
<p>31 яко зерно горушично, еже егда всeяно будет в земли, мнeе всeх сeмен есть земных:
<p>32 и егда всeяно будет, возрастает, и бывает болeе всeх зелий, и творит вeтви велия, яко мощи под сeнию его птицам небесным витати.
<p>33 И таковыми притчами многими глаголаше им слово, якоже можаху слышати.
<p>34 Без притчи же не глаголаше им словесе: особь же учеником своим сказаше вся.
<p>35 И глагола им в той день, вечеру бывшу: прейдем на он пол.
<p>36 И отпущше народы, пояша его якоже бe в корабли: и инии же корабли бяху с ним.
<p>37 И бысть буря вeтрена велика: волны же вливахуся в корабль, яко уже погружатися ему.
<p>38 И бe сам на кормe на возглавницe спя. И возбудиша его и глаголаша ему: учителю, не радиши ли, яко погибаем?
<p>39 И востав запрети вeтру и рече морю: молчи, престани. И улеже вeтр, и бысть тишина велия.
<p>40 И рече им: что тако страшливи есте? како не имате вeры?
<p>41 И убояшася страхом велиим и глаголаху друг ко другу: кто убо сей есть, яко и вeтр и море послушают его?
<h4>5</h4>
<p>1 И приидоша на он пол моря, во страну гадаринскую.
<p>2 И излeзшу ему из корабля, абие срeте его от гробов человeк в дусe нечистe,
<p>3 иже жилище имяше во гробeх, и ни веригами никтоже можаше его связати:
<p>4 зане ему многажды путы и ужы (желeзны) связану сущу, и растерзатися от него ужем (желeзным) и путом сокрушатися: и никтоже можаше его умучити (укротити):
<p>5 и выну нощь и день во гробeх и в горах бe, вопия и толкийся камением.
<p>6 Узрeв же Иисуса издалеча, тече и поклонися ему,
<p>7 и возопив гласом велиим, рече: что мнe и тебe, Иисусе, Сыне Бога вышняго? заклинаю тя Богом, не мучи мене.
<p>8 Глаголаше бо ему: изыди, душе нечистый, от человeка.
<p>9 И вопрошаше его: что ти есть имя? И отвeща глаголя: легеон имя мнe, яко мнози есмы.
<p>10 И молиша его много, да не послет их внe страны.
<p>11 Бe же ту при горe стадо свиное велие пасомо.
<p>12 И молиша его вси бeси, глаголюще: посли ны во свиния, да в ня внидем.
<p>13 И повелe им абие Иисус. И изшедше дуси нечистии, внидоша во свиния: и устремися стадо по брегу в море, бяху же яко двe тысящы, и утопаху в мори.
<p>14 Пасущии же свиния бeжаша и возвeстиша во градe и в селeх. И изыдоша видeти, что есть бывшее.
<p>15 И приидоша ко Иисусови, и видeша бeсновавшагося сeдяща и оболчена и смысляща, имeвшаго легеон: и убояшася.
<p>16 Повeдаша же им видeвшии, како бысть бeсному, и о свиниях.
<p>17 И начаша молити его отити от предeл их.
<p>18 И влeзшу ему в корабль, моляше его бeсновавыйся, дабы был с ним.
<p>19 Иисус же не даде ему, но рече ему: иди в дом твой ко твоим и возвeсти им, елика ти господь сотвори и помилова тя.
<p>20 И иде и нача проповeдати в десяти градeх, елика сотвори ему Иисус. И вси дивляхуся.
<p>21 И прешедшу Иисусу в корабли паки на он пол, собрася народ мног о нем (к нему). И бe при мори.
<p>22 И се, прииде един от архисинагог, именем иаир, и видeв его, паде при ногу его
<p>23 и моляше его много, глаголя, яко дщи моя на кончинe есть: да пришед возложиши на ню руцe, яко да спасется и жива будет.
<p>24 И иде с ним: и по нем идяху народи мнози и угнетаху его.
<p>25 И жена нeкая сущи в точении крове лeт дванадесяте,
<p>26 и много пострадавши от мног врачев, и издавши своя вся, и ни единыя пользы обрeтши, но паче в горшее пришедши:
<p>27 слышавши о Иисусe, пришедши в народe созади, прикоснуся ризe его:
<p>28 глаголаше бо, яко, аще прикоснуся ризам его, спасена буду.
<p>29 И абие изсякну источник крове ея: и разумe (и ощути) тeлом, яко изцeлe от раны.
<p>30 И абие Иисус разумe в себe силу изшедшую от него, (и) обращься в народe, глаголаше: кто прикоснуся ризам моим?
<p>31 И глаголаху ему ученицы его: видиши народ угнетающь тя, и глаголеши: кто прикоснуся мнe?
<p>32 И обглядаше видeти сотворшую сие.
<p>33 Жена же убоявшися и трепещущи, вeдящи, еже бысть ей, прииде и припаде к нему и рече ему всю истину.
<p>34 Он же рече ей: дщи, вeра твоя спасе тя: иди в мирe и буди цeла от раны твоея.
<p>35 Еще ему глаголющу, (и) приидоша от архисинагога, глаголюще, яко дщи твоя умре: что еще движеши учителя?
<p>36 Иисус же абие слышав слово глаголемое, глагола архисинагогови: не бойся, токмо вeруй.
<p>37 И не остави по себe ни единаго ити, токмо петра и иакова и иоанна брата иаковля.
<p>38 И прииде в дом архисинагогов и видe молву, плачущыяся и кричащыя много.
<p>39 И вшед глагола им: что молвите и плачетеся? отроковица нeсть умерла, но спит.
<p>40 И ругахуся ему. Он же изгнав вся, поят отца отроковицы и матерь, и иже (бeху) с ним, и вниде, идeже бe отроковица лежащи.
<p>41 И емь за руку отроковицу, глагола ей: талифа куми: еже есть сказаемо: дeвице, тебe глаголю, востани.
<p>42 И абие воста дeвица и хождаше: бe бо лeт двоюнадесяте. И ужасошася ужасом велиим.
<p>43 И запрети им много, да никтоже увeсть сего, и рече: дадите ей ясти.
<h4>6</h4>
<p>1 И изыде оттуду и прииде во отечествие свое: и по нем идоша ученицы его.
<p>2 И бывшей субботe, начат на сонмищи учити. И мнози слышащии дивляхуся, глаголюще: откуду сему сия? и что премдрость данная ему, и силы таковы рукама его бывают?
<p>3 не сей ли есть тектон, Сын мариин, брат же иакову и иосии и иудe и симону? и не сестры ли его здe (суть) в нас? И блажняхуся о нем.
<p>4 Глаголаше же им Иисус, яко нeсть пророк без чести, токмо во отечествии своем, и в сродствe и в дому своем.
<p>5 И не можаше ту ни единыя силы сотворити, токмо мало недужных, возложь руцe, изцeли.
<p>6 И дивляшеся за невeрствие их: и обхождаше веси окрест учя.
<p>7 И призва обанадесяте, и начат их посылати два два, и даяше им власть над духи нечистыми.
<p>8 И заповeда им, да ничесоже возмут на путь, токмо жезл един: ни пиры, ни хлeба, ни при поясe мeди:
<p>9 но обувени в сандалия: и не облачитися в двe ризe.
<p>10 И глаголаше им: идeже аще внидете в дом, ту пребывайте, дондеже изыдете оттуду:
<p>11 и елицы аще не приимут вы, ниже послушают вас, исходяще оттуду, оттрясите прах, иже под ногами вашими, во свидeтелство им: аминь глаголю вам, отраднeе будет содомом и гоморром в день судный, неже граду тому.
<p>12 И изшедше проповeдаху, да покаются:
<p>13 и бeсы многи изгоняху: и мазаху маслом многи недужныя, и изцeлeваху.
<p>14 И услыша царь ирод: явe бо бысть имя его: и глаголаше, яко иоанн креститель от мертвых воста, и сего ради силы дeются о нем.
<p>15 Инии глаголаху, яко илиа есть: инии же глаголаху, яко пророк есть, или яко един от пророк.
<p>16 Слышав же ирод рече, яко, егоже аз усeкнух иоанна, той есть: той воста от мертвых.
<p>17 Той бо ирод послав, ят иоанна и связа его в темницe, иродиады ради жены филиппа брата своего, яко оженися ею.
<p>18 Глаголаше бо иоанн иродови: не достоит тебe имeти жену (филиппа) брата твоего.
<p>19 Иродиа же гнeвашеся на него и хотяше его убити: и не можаше.
<p>20 Ирод бо бояшеся иоанна, вeдый его мужа првдна и свята, и соблюдаше его: и послушав его, многа творяше, и в сладость его послушаше.
<p>21 И приключшуся дню потребну (удобну), егда ирод рождеству своему вечерю творяше князем своим и тысящником и старeйшинам галилейским:
<p>22 и вшедши дщерь тоя иродиады, и плясавши, и угождши иродови и возлежащым с ним, рече царь дeвицe: проси у мене егоже аще хощеши, и дам ти.
<p>23 И клятся ей: яко егоже аще попросиши у мене, дам ти, и до пол царствия моего.
<p>24 Она же изшедши рече матери своей: чесо прошу? Она же рече: главы иоанна крестителя.
<p>25 И вшедши абие со тщанием к царю, просяше, глаголющи: хощу, да ми даси от него (абие) на блюдe главу иоанна крестителя.
<p>26 И прискорбен быв царь, клятвы (же) ради и за возлежащих с ним не восхотe отрeщи ей.
<p>27 И абие послав царь спекулатора, повелe принести главу его.
<p>28 Он же шед усeкну его в темницe, и принесе главу его на блюдe, и даде ю дeвицe: и дeвица даде ю матери своей.
<p>29 И слышавше ученицы его, приидоша и взяша труп его, и положиша его во гробe.
<p>30 И собрашася апостоли ко Иисусу и возвeстиша ему вся, и елика сотвориша, и елика научиша.
<p>31 И рече им: приидите вы сами в пусто мeсто едини (особь) и почийте мало. Бяху бо приходящии и отходящии мнози, и ни ясти им бe когда.
<p>32 И идоша в пусто мeсто кораблем едини.
<p>33 И видeша их идущих народи, и познаша их мнози: и пeши от всeх градов стицахуся тамо, и предвариша их, и снидошася к нему.
<p>34 И изшед видe Иисус народ мног и млсрдова о них, зане бяху яко овцы не имущыя пастыря: и начат их учити много.
<p>35 И уже часу многу бывшу, приступльше к нему ученицы его, глаголаша, яко пусто есть мeсто, и уже час мног:
<p>36 отпусти их, да шедше во окрестных селeх и весех купят себe хлeбы: не имут бо чесо ясти.
<p>37 Он же отвeщав рече им: дадите им вы ясти. И глаголаша ему: да шедше купим двeма стома пeнязь хлeбы и дамы им ясти?
<p>38 Он же рече им: колико хлeбы имате? идите и видите. И увeдeвше глаголаша: пять (хлeб), и двe рыбe.
<p>39 И повелe им посадити вся на споды на споды (во округ) на травe зеленe.
<p>40 И возлегоша на лeхи на лeхи (на кучы) по сту и по пятидесят.
<p>41 И приемь пять хлeб и двe рыбe, воззрeв на небо, благсви и преломи хлeбы, и даяше учеником своим, да предлагают пред ними: и обe рыбe раздeли всeм.
<p>42 И ядоша вси и насытишася:
<p>43 и взяша укрухи, дванадесяте кошя исполнь, и от рыбу.
<p>44 Бяше же ядших хлeбы яко пять тысящ мужей.
<p>45 И абие понуди ученики своя внити в корабль и варити (предварити) его на он пол к вифсаидe, дондеже сам отпустит народы.
<p>46 И отрекся им (и отпустив я), иде в гору помолитися.
<p>47 И вечеру бывшу, бe корабль посредe моря, и сам един на земли.
<p>48 И видe их страждущих в плавании: бe бо вeтр противен им: и о четвертeй стражи нощнeй прииде к ним, по морю ходяй, и хотяше минути их.
<p>49 Они же видeвше его ходяща по морю, мняху призрак быти и возопиша.
<p>50 Вси бо его видeша и смутишася. И абие глагола с ними и рече им: дерзайте: аз есмь, не бойтеся.
<p>51 И вниде к ним в корабль: и улеже вeтр. И зeло излиха в себe ужасахуся и дивляхуся.
<p>52 Не разумeша бо о хлeбeх: бe бо сердце их окаменено.
<p>53 И прешедше приидоша в землю геннисаретску и присташа.
<p>54 И изшедшым им из корабля, абие познаша его,
<p>55 обтекше всю страну ту, начаша на одрeх приносити болящыя, идeже слышаху, яко ту есть.
<p>56 И аможе аще вхождаше в веси, или во грады, или села, на распутиих полагаху недужныя и моляху его, да поне воскрилию ризы его прикоснутся: и елицы аще прикасахуся ему, спасахуся.
<h4>7</h4>
<p>1 И собрашася к нему фарисее и нeцыи от книжник, пришедшии от иерусалима:
<p>2 и видeвше нeкиих от ученик его нечистыми руками, сирeчь неумовеными, ядущих хлeбы, ругахуся.
<p>3 Фарисее бо и вси иудее, аще не трыюще (до лакот) умыют рук, не ядят, держаще предания старец:
<p>4 и от торжища, аще не покуплются, не ядят. И ина многа суть, яже прияша держати: погружения сткляницам и чваном и котлом и одром.
<p>5 Потом же вопрошаху его фарисее и книжницы: почто ученицы твои не ходят по преданию старец, но неумовеными руками ядят хлeб?
<p>6 Он же отвeщав рече им, яко добрe пророчествова исаиа о вас лицемeрeх, якоже есть писано: сии людие устнами мя чтут, сердце же их далече отстоит от мене,
<p>7 всуе же чтут мя, учаще учением, заповeдем человeческим:
<p>8 оставльше бо заповeдь Божию, держите предания человeческая, крещения (омовения) чваном и сткляницам, и ина подобна такова многа творите.
<p>9 И глаголаше им: добрe отметаете заповeдь Божию, да предание ваше соблюдете:
<p>10 Моисей бо рече: чти отца твоего и матерь твою: и иже злословит отца или матерь, смертию да умрет:
<p>11 вы же глаголете: аще речет человeк отцу или матери: корван, еже есть дар, иже аще (имже бы) пользовался еси от мене:
<p>12 и не ктому оставляете его что сотворити отцу своему или матери своей,
<p>13 преступающе слово Божие преданием вашим, еже предасте: и подобна такова многа творите.
<p>14 И призвав весь народ, глаголаше им: послушайте мене вси и разумeйте:
<p>15 ничтоже есть внeуду человeка входимо в онь, еже может осквернити его: но исходящая от него, та суть сквернящая человeка:
<p>16 аще кто имать ушы слышати, да слышит.
<p>17 И егда вниде в дом от народа, вопрошаху его ученицы его о притчи.
<p>18 И глагола им: тако ли и вы неразумливи есте? не разумeете ли, яко все, еже извнe входимое в человeка, не может осквернити его?
<p>19 яко не входит ему в сердце, но во чрево: и афедроном исходит, истребляя вся брашна.
<p>20 Глаголаше же, яко исходящее от человeка, то сквернит человeка:
<p>21 извнутрь бо от сердца человeческа помышления злая исходят, прелюбодeяния, любодeяния, убийства,
<p>22 татьбы, лихоимства, (обиды,) лукавствия, лесть, студодeяния, око лукаво, хула, гордыня, безумство:
<p>23 вся сия злая извнутрь исходят и сквернят человeка.
<p>24 И оттуду востав, иде в предeлы тирски и сидонски: и вшед в дом, ни когоже хотяше, дабы его чул: и не може утаитися.
<p>25 Слышавши бо жена о нем, еяже дщи имяше духа нечиста, пришедши припаде к ногама его:
<p>26 жена же бe еллинска, сирофиникисса родом: и моляше его, да бeса изженет из дщере ея.
<p>27 Иисус же рече ей: остави, да первeе насытятся чада: нeсть бо добро отяти хлeб чадом и поврещи псом.
<p>28 Она же отвeщавши глагола ему: ей, Господи: ибо и пси под трапезою ядят от крупиц дeтей.
<p>29 И рече ей: за сие слово, иди: изыде бeс из дщере твоея.
<p>30 И шедши в дом свой, обрeте бeса изшедша и дщерь лежащу на одрe.
<p>31 И паки изшед Иисус от предeл тирских и сидонских, прииде на море галилейско, между предeлы декапольски.
<p>32 И приведоша к нему глуха и гугнива, и моляху его, да возложит нань руку.
<p>33 И поемь его от народа единаго (особь), вложи персты своя во ушы его и плюнув коснуся языка его:
<p>34 и воззрeв на небо, воздохну и глагола ему: еффафа, еже есть разверзися.
<p>35 И абие разверзостася слуха его, и разрeшися уза языка его, и глаголаше право.
<p>36 И запрети им, да ни комуже повeдят: елико же им той запрещаше, паче излиха проповeдаху.
<p>37 И преизлиха дивляхуся, глаголюще: добрe все творит: и глухия творит слышати, и нeмыя глаголати.
<h4>8</h4>
<p>1 В тыя дни, зeло многу народу сущу, и не имущым чесо ясти, призвав Иисус ученики своя, глагола им:
<p>2 млсрдую о народe, яко уже три дни присeдят мнe и не имут чесо ясти:
<p>3 и аще отпущу их не ядших в домы своя, ослабeют на пути: мнози бо от них издалеча пришли суть.
<p>4 И отвeщаша ему ученицы его: откуду сих возможет кто здe насытити хлeбы в пустыни?
<p>5 И вопроси их: колико имате хлeбов? Они же рeша: седмь.
<p>6 И повелe народу возлещи на земли: и приемь седмь хлeбов, хвалу воздав, преломи и даяше учеником своим, да предлагают: и предложиша пред народом.
<p>7 И имяху рыбиц мало: и (сия) благсвив, рече предложити и тыя.
<p>8 Ядоша же и насытишася: и взяша избытки укрух, седмь кошниц.
<p>9 Бяху же ядших яко четыре тысящы. И отпусти их.
<p>10 И абие влeз в корабль со ученики своими, прииде во страны далмануфански.
<p>11 И изыдоша фарисее и начаша стязатися с ним, ищуще от него знамения с небесе, искушающе его.
<p>12 И воздохнув духом своим, глагола: что род сей знамения ищет? аминь глаголю вам, аще дастся роду сему знамение.
<p>13 И оставль их, влeз паки в корабль, (и) иде на он пол.
<p>14 И забыша ученицы его взяти хлeбы и развe единаго хлeба не имяху с собою в корабли.
<p>15 И прещаше им, глаголя: зрите, блюдитеся от кваса фарисейска и от кваса иродова.
<p>16 И помышляху, друг ко другу глаголюще, яко хлeбы не имамы.
<p>17 И разумeв Иисус, глагола им: что помышляете, яко хлeбы не имате? не у ли чувствуете, ниже разумeете? еще ли окаменено сердце ваше имате?
<p>18 очи имуще не видите? и ушы имуще не слышите? и не помните ли,
<p>19 егда пять хлeбы преломих в пять тысящ, колико кош исполнь укрух приясте? Глаголаша ему: дванадесять.
<p>20 Егда же седмь в четыре тысящы, колико кошниц исполнения укрух взясте? Они же рeша: седмь.
<p>21 И глагола им: како не разумeете?
<p>22 И прииде в вифсаиду: и приведоша к нему слeпа, и моляху его, да его коснется.
<p>23 И емь за руку слeпаго, изведе его вон из веси: и плюнув на очи его, (и) возложь руцe нань, вопрошаше его, аще что видит?
<p>24 И воззрeв глаголаше: вижу человeки яко древие ходящя.
<p>25 Потом (же) паки возложи руцe на очи его и сотвори его прозрeти: и утворися (и изцeлe) и узрe свeтло все.
<p>26 И посла его в дом его, глаголя: ни в весь вниди, ни повeждь кому в веси.
<p>27 И изыде Иисус и ученицы его в веси кесарии филипповы: и на пути вопрошаше ученики своя, глаголя им: кого мя глаголют человeцы быти?
<p>28 Они же отвeщаша: иоанна крестителя: и инии илию: друзии же единаго от пророк.
<p>29 И той глагола им: вы же кого мя глаголете быти? Отвeщав же петр глагола ему: ты еси Христос.
<p>30 И запрети им, да ни комуже глаголют о нем.
<p>31 И начат учити их, яко подобает Сыну человeческому много пострадати, и искушену быти от старец и архиерей и книжник, и убиену быти, и в третий день воскрснути.
<p>32 И не обинуяся слово глаголаше. И приемь его петр, начат претити ему.
<p>33 Он же обращься и воззрeв на ученики своя, запрети петрови, глаголя: иди за мною, сатано: яко не мыслиши, яже (суть) Божия, но яже человeческа.
<p>34 И призвав народы со ученики своими, рече им: иже хощет по мнe ити, да отвержется себе, и возмет крест свой, и по мнe грядет:
<p>35 иже бо аще хощет душу свою спасти, погубит ю: а иже погубит душу свою мене ради и евангелиа, той спасет ю:
<p>36 кая бо польза человeку, аще приобрящет мир весь, и отщетит душу свою?
<p>37 или что даст человeк измeну на души своей?
<p>38 иже бо аще постыдится мене и моих словес в родe сем прелюбодeйнeм и грeшнeм, и Сын человeческий постыдится его, егда приидет во славe Отца своего со ангелы святыми.
<h4>9</h4>
<p>1 И глаголаше им: аминь глаголю вам, яко суть нeцыи от здe стоящих, иже не имут вкусити смерти, дондеже видят царствие Божие пришедшее в силe.
<p>2 И по шести днех поят Иисус петра и иакова и иоанна, и возведе их на гору высоку особь едины: и преобразися пред ними.
<p>3 И ризы его быша блещащяся, бeлы зeло яко Сынeг, яцeхже не может бeлилник убeлити на земли.
<p>4 И явися им илиа с моисеем: и бeста со Иисусом глаголюща.
<p>5 И отвeщав петр глагола Иисусови: равви, добро есть нам здe быти: и сотворим кровы три, тебe един, и моисееви един, и илии един.
<p>6 Не вeдяше бо, что рeщи: бяху бо пристрашни.
<p>7 И бысть облак осeняя их: и прииде глас из облака, глаголя: сей есть Сын мой возлюбленный, того послушайте.
<p>8 И внезапу воззрeвше, ктому ни когоже видeша, токмо Иисуса единаго с собою.
<p>9 Сходящым же им с горы, запрети им, да ни комуже повeдят, яже видeша, токмо егда Сын человeческий из мертвых воскрснет.
<p>10 И слово удержаша в себe, стязающеся, что есть, еже из мертвых воскрснути.
<p>11 И вопрошаху его глаголюще: како глаголют книжницы, яко илии подобает приити прежде?
<p>12 Он же отвeщав рече им: илиа убо пришед прежде, устроит вся: и како есть писано о Сынe человeчестeм, да много постраждет и уничижен будет:
<p>13 но глаголю вам, яко и илиа прииде, и сотвориша ему, елика хотeша, якоже есть писано о нем.
<p>14 И пришед ко учеником, видe народ мног о них (окрест их) и книжники стязающяся с ними.
<p>15 И абие весь народ видeв его ужасеся, и пририщуще цeловаху его.
<p>16 И вопроси книжники: что стязаетеся к себe (с ними)?
<p>17 И отвeщав един от народа рече: учителю, приведох сына моего к тебe, имуща духа нeма:
<p>18 и идeже колиждо имет его, разбивает его, и пeны тещит, и скрежещет зубы своими, и оцeпенeвает: и рeх учеником твоим, да изженут его, и не возмогоша.
<p>19 Он же отвeщав ему глагола: о!, роде невeрен, доколe в вас буду? доколe терплю вы? приведите его ко мнe.
<p>20 И привeдоша его к нему. И видeв его, абие дух стрясе его: и пад на земли, валяшеся, пeны тещя.
<p>21 И вопроси отца его: колико лeт есть, отнелeже сие бысть ему? Он же рече: издeтска:
<p>22 и многажды во огнь вверже его и в воды, да погубит его: но аще что можеши, помози нам, млсрдовав о нас.
<p>23 Иисус же рече ему: еже аще что можеши вeровати, вся возможна вeрующему.
<p>24 И абие возопив отец отрочате, со слезами глаголаше: вeрую, Господи: помози моему невeрию.
<p>25 Видeв же Иисус, яко срищется народ, запрети духу нечистому, глаголя ему: душе нeмый и глухий, аз ти повeлеваю: изыди из него и ктому не вниди в него.
<p>26 И возопив и много пружався, изыде: и бысть яко мертв, якоже мнозeм глаголати, яко умре.
<p>27 Иисус же емь его за руку, воздвиже его: и воста.
<p>28 И вшедшу ему в дом, ученицы его вопрошаху его единаго: яко мы не возмогохом изгнати его?
<p>29 И рече им: сей род ничимже может изыти, токмо молитвою и постом.
<p>30 И оттуду изшедше, идяху сквозe галилею: и не хотяше, да кто увeсть.
<p>31 Учаше бо ученики своя и глаголаше им, яко Сын человeческий предан будет в руцe человeчестe, и убиют его: и убиен быв, в третий день воскрснет.
<p>32 Они же не разумeваху глагола и бояхуся его вопросити.
<p>33 И прииде в капернаум: и в дому быв, вопрошаше их: что на пути в себe помышлясте?
<p>34 Они же молчаху: друг ко другу бо стязашася на пути, кто (есть) болий.
<p>35 И сeд пригласи обанадесяте и глагола им: аще кто хощет старeй быти, да будет всeх менший и всeм слуга.
<p>36 И приимь отроча, постави е посредe их: и обемь е, рече им:
<p>37 иже аще едино таковых отрочат приимет во имя мое, мене приемлет: и иже мене приемлет, не мене приемлет, но пославшаго мя.
<p>38 Отвeща ему иоанн, глаголя: учителю, видeхом нeкоего именем твоим изгоняща бeсы, иже не ходит по нас: и возбранихом ему, яко не послeдует нам.
<p>39 Иисус же рече: не браните ему: никтоже бо есть, иже сотворит силу о имени моем, и возможет вскорe злословити мя.
<p>40 Иже бо нeсть на вы, по вас есть.
<p>41 Иже бо аще напоит вы чашею воды во имя мое, яко Христовы есте, аминь глаголю вам, не погубит мзды своея.
<p>42 И иже аще соблазнит единаго от малых сих вeрующих в мя, добрeе есть ему паче, аще облeжит камень жерновный о выи его, и ввержен будет в море.
<p>43 И аще соблажняет тя рука твоя, отсeцы ю: добрeе ти есть бeднику (без руки) в живот внити, неже обe руцe имущу внити в геенну, во огнь неугасающий,
<p>44 идeже червь их не умирает, и огнь не угасает.
<p>45 И аще нога твоя соблажняет тя, отсeцы ю: добрeе ти есть внити в живот хрому, неже двe нозe имущу ввержену быти в геенну, во огнь неугасающий,
<p>46 идeже червь их не умирает, и огнь не угасает.
<p>47 И аще око твое соблажняет тя, исткни е: добрeе ти есть со единeм оком внити в царствие Божие, неже двe оцe имущу ввержену быти в геенну огненную,
<p>48 идeже червь их не умирает, и огнь не угасает.
<p>49 Всяк бо огнем осолится, и всяка жертва солию осолится.
<p>50 Добро соль: аще же соль не слана будет, чим осолится? Имeйте соль в себe, и мир имeйте между собою.
<h4>10</h4>
<p>1 И оттуду востав прейде в предeлы иудейския, (чрез страну, яже) об он пол иордана. И снидошася паки народи к нему: и яко обычай имe, паки учаше их.
<p>2 И приступльше фарисее вопросиша его: аще достоит мужу жену пустити? искушающе его.
<p>3 Он же отвeщав рече им: что вам заповeда моисей?
<p>4 Они же рeша: моисей повелe книгу распустную написати, и пустити.
<p>5 И отвeщав Иисус рече им: по жестосердию вашему написа вам заповeдь сию:
<p>6 от начала же создания, мужа и жену сотворил я есть Бог:
<p>7 сего ради оставит человeк отца своего и матерь
<p>8 и прилeпится к женe своей, и будета оба в плоть едину: тeмже уже нeста два, но плоть едина:
<p>9 еже убо Бог сочета, человeк да не разлучает.
<p>10 И в дому паки ученицы его о сем вопросиша его.
<p>11 И глагола им: иже аще пустит жену свою и оженится иною, прелюбы творит на ню:
<p>12 и аще жена пустит мужа (мужа своего) и посягнет за иного, прелюбы творит.
<p>13 И приношаху к нему дeти, да коснется их: ученицы же прещаху приносящым.
<p>14 Видeв же Иисус негодова и рече им: оставите дeтей приходити ко мнe и не браните им, тацeх бо есть царствие Божие:
<p>15 аминь глаголю вам: иже аще не приимет царствия Божия яко отроча, не имать внити в не.
<p>16 И обемь их, возложь руцe на них, благсвляше их.
<p>17 И исходящу ему на путь, притек нeкий и поклонься на колeну ему, вопрошаше его: учителю благий, что сотворю, да живот вeчный наслeдствую?
<p>18 Иисус же рече ему: что мя глаголеши блага? никтоже благ, токмо един Бог.
<p>19 Заповeди вeси: не прелюбы сотвориши: не убий: не укради: не лжесвидeтелствуй: не обиди: чти отца твоего и матерь.
<p>20 Он же отвeщав рече ему: учителю, сия вся сохраних от юности моея.
<p>21 Иисус же воззрeв нань, возлюби его и рече ему: единаго еси не докончал: иди, елика имаши, продаждь и даждь нищым, и имeти имаши сокровище на небеси: и прииди (и) ходи вслeд мене, взем крест.
<p>22 Он же дряхл быв о словеси (о словеси сем), отиде скорбя: бe бо имeя стяжания многа.
<p>23 И воззрeв Иисус глагола учеником своим: како неудобь имущии богатство в царствие Божие внидут.
<p>24 Ученицы же ужасахуся о словесeх его. Иисус же паки отвeщав глагола им: чада, како неудобь уповающым на богатство в царствие Божие внити:
<p>25 удобeе бо есть вельбуду сквозe иглинe ушы проити, неже богату в царствие Божие внити.
<p>26 Они же излиха дивляхуся, глаголюще к себe: то кто может спасен быти?
<p>27 Воззрeв же на них Иисус глагола: у человeк невозможно, но не у Бога: вся бо возможна суть у Бога.
<p>28 Начат же петр глаголати ему: се, мы оставихом вся и вслeд тебе идохом.
<p>29 Отвeщав же Иисус рече: аминь глаголю вам: никтоже есть, иже оставил есть дом, или братию, или сестры, или отца, или матерь, или жену, или чада, или села, мене ради и евангелиа ради:
<p>30 аще не приимет сторицею нынe во время сие, домов, и братий, и сестр, и отца, и матере, и чад, и сел, во изгнании, и в вeк грядущий живот вeчный:
<p>31 мнози же будут первии послeдни, и послeднии перви.
<p>32 Бяху же на пути, восходяще во иерусалим: и бe варяя их Иисус, и ужасахуся, и вслeд идуще, бояхуся. И поемь паки обанадесять, начат им глаголати, яже хотяху ему быти:
<p>33 яко, се, восходим во иерусалим, и Сын человeческий предан будет архиереом и книжником, и осудят его на смерть, и предадят его языком:
<p>34 и поругаются ему, и уязвят его, и оплюют его, и убиют его: и в третий день воскрснет.
<p>35 И пред него приидоста иаков и иоанн, сына зеведеева, глаголюща: учителю, хощева, да, еже аще просива, сотвориши нама.
<p>36 Он же рече има: что хощета, да сотворю вама?
<p>37 Она же рeста ему: даждь нам, да един о десную тебе и един о шуюю тебе сядева во славe твоей.
<p>38 Иисус же рече има: не вeста, чесо просита: можета ли пити чашу, юже аз пию, и крещением, имже аз крещаюся, креститися?
<p>39 Она же рeста ему: можева. Иисус же рече има: чашу убо, юже аз пию, испиета, и крещением, имже аз крещаюся, креститася:
<p>40 а еже сeсти о десную мене и о шуюю, нeсть мнe дати, но имже уготовано есть.
<p>41 И слышавше десять, начаша негодовати о иаковe и иоаннe.
<p>42 Иисус же призвав их, глагола им: вeсте, яко мнящиися владeти языки, соодолeвают им, и велицыи их обладают ими:
<p>43 не тако же будет в вас: но иже аще хощет в вас вящший быти, да будет вам слуга:
<p>44 и иже аще хощет в вас быти старeй, да будет всeм раб:
<p>45 ибо Сын человeчь не прииде, да послужат ему, но да послужит и даст душу свою избавление за многи.
<p>46 И приидоша во иерихон. И исходящу ему от иерихона, и учеником его, и народу многу, сын тимеов вартимей слeпый сeдяше при пути, прося.
<p>47 И слышав, яко Иисус назорянин есть, начат звати и глаголати: Сыне давидов Иисусе, помилуй мя.
<p>48 И прещаху ему мнози, да умолчит: он же множае паче зваше: Сыне давидов, помилуй мя.
<p>49 И став Иисус, рече его возгласити. И возгласиша слeпца, глаголюще ему: дерзай, востани, зовет тя.
<p>50 Он же отверг ризы своя, востав прииде ко Иисусови.
<p>51 И отвeщав глагола ему Иисус: что хощеши, да сотворю тебe? Слeпый же глагола ему: учителю, да прозрю.
<p>52 Иисус же рече ему: иди: вeра твоя спасе тя. И абие прозрe и по Иисусe иде в путь.
<h4>11</h4>
<p>1 И егда приближися во иерусалим, в виффагию и вифанию, к горe елеонстeй, посла два от ученик своих
<p>2 и глагола има: идита в весь, яже есть прямо вама: и абие входяща в ню, обрящета жребя привязано, на неже никтоже от человeк всeде: отрeшша е, приведита:
<p>3 и аще кто вама речет: что творита сие? рцыта, яко Господь требует е: и абие послет е сeмо.
<p>4 Идоста же, и обрeтоста жребя привязано при дверех внe на распутии, и отрeшиста е.
<p>5 И нeцыи от стоящих ту глаголаху има: что дeета отрeшающа жребя?
<p>6 Она же рeста им, якоже заповeда има Иисус: и оставиша я.
<p>7 И приведоста жребя ко Иисусови: и возложиша на не ризы своя, и всeде на не.
<p>8 Мнози же ризы своя постлаша по пути: друзии же ваиа рeзаху от древия и постилаху по пути.
<p>9 И предходящии и вслeд грядущии вопияху, глаголюще: осанна, благсвен грядый во имя Господне,
<p>10 благсвено грядущее царство во имя Господа отца нашего давида: осанна в вышних.
<p>11 И вниде во иерусалим Иисус и в церковь: и соглядав вся, поздe уже сущу часу, изыде в вифанию со обeманадесяте.
<p>12 И наутрие изшедшым им от вифании, взалка:
<p>13 и видeв смоковницу издалеча, имущу листвие, прииде, аще убо что обрящет на ней: и пришед к ней, ничесоже обрeте, токмо листвие: не у бо бe время смоквам.
<p>14 И отвeщав Иисус рече ей: да не ктому от тебе во вeки никтоже плода Сынeсть. И слышаху ученицы его.
<p>15 И приидоша (паки) во иерусалим. И вшед Иисус в церковь, начат изгонити продающыя и купующыя в церкви: и трапезы торжником и сeдалища продающих голуби испроверже:
<p>16 и не даяше, да кто мимонесет сосуд сквозe церковь.
<p>17 И учаше, глаголя им: нeсть ли писано, яко храм мой храм молитвы наречется всeм языком? вы же сотвористе его вертеп разбойником.
<p>18 И слышаша книжницы и архиерее, и искаху, како его погубят: бояхубося его, яко весь народ дивляшеся о учении его.
<p>19 И яко поздe бысть, исхождаше вон из града.
<p>20 И утро мимоходяще, видeша смоковницу изсохшу из корения.
<p>21 И воспомянув петр глагола ему: равви, виждь, смоковница, юже проклял еси, усше.
<p>22 И отвeщав Иисус глагола им:
<p>23 имeйте вeру Божию: аминь бо глаголю вам, яко, иже аще речет горe сей: двигнися и верзися в море: и не размыслит в сердцы своем, но вeру имет, яко еже глаголет, бывает: будет ему, еже аще речет:
<p>24 сего ради глаголю вам: вся елика аще молящеся просите, вeруйте, яко приемлете: и будет вам:
<p>25 и егда стоите молящеся, отпущайте, аще что имате на кого, да и Отец ваш, иже есть на небесeх, отпустит вам согрeшения ваша:
<p>26 аще ли же вы не отпущаете, ни Отец ваш, иже есть на небесeх, отпустит вам согрeшений ваших.
<p>27 И приидоша паки во иерусалим. И в церкви ходящу ему, приидоша к нему архиерее и книжницы и старцы
<p>28 и глаголаша ему: коею областию сия твориши? и кто ти область сию даде, да сия твориши?
<p>29 Иисус же отвeщав рече им: вопрошу вы и аз словесе единаго, и отвeщайте ми: и реку вам, коею областию сия творю:
<p>30 крещение иоанново с небесе ли бe, или от человeк? отвeщайте ми.
<p>31 И мысляху в себe, глаголюще: аще речем, с небесе, речет: почто убо не вeровасте ему?
<p>32 но аще речем, от человeк: бояхуся людий: вси бо имeяху иоанна, яко воистинну пророк бe.
<p>33 И отвeщавше глаголаша Иисусови: не вeмы. И отвeщав Иисус глагола им: ни аз глаголю вам, коею областию сия творю.
<h4>12</h4>
<p>1 И начат им в притчах глаголати: виноград насади человeк, и огради оплотом, и ископа точило, и созда столп, и предаде его тяжателем (дeлателем), и отиде.
<p>2 И посла к тяжателем во время раба, да от тяжатель приимет от плода винограда:
<p>3 они же емше его биша и отослаша тща.
<p>4 И паки посла к ним другаго раба: и того камением бивше, пробиша главу ему и послаша безчестна.
<p>5 И паки иного посла: и того убиша: и многи ины, овы убо биюще, овы же убивающе.
<p>6 Еще убо единаго сына имe возлюбленнаго своего, посла и того к ним послeди, глаголя, яко усрамятся сына моего.
<p>7 Они же тяжателе рeша к себe, яко сей есть наслeдник: приидите, убием его, и наше будет наслeдствие.
<p>8 И емше его убиша и извергоша его вон из винограда.
<p>9 Что убо сотворит господь винограда? Приидет и погубит тяжатели и даст виноград инeм.
<p>10 Ни писания ли сего чли есте: камень, егоже не в ряду сотвориша зиждущии, сей бысть во главу угла:
<p>11 от Господа бысть сие, и есть дивно во очию нашею?
<p>12 И искаху его яти, и убояшася народа: разумeша бо, яко к ним притчу рече: и оставльше его отидоша.
<p>13 И послаша к нему нeкия от фарисей и иродиан, да его обольстят словом.
<p>14 Они же пришедше глаголаша ему: учителю, вeмы, яко истинен еси и не радиши ни о комже: не зриши бо на лице человeков, но воистинну пути Божию учиши: достоит ли кинсон кесареви дати, или ни? дамы ли, или не дамы?
<p>15 Он же вeдый их лицемeрие, рече им: что мя искушаете? принесите ми пeнязь, да вижу.
<p>16 Они же принесоша. И глагола им: чий образ сий и написание? Они же рeша ему: кесарев.
<p>17 И отвeщав Иисус рече им: воздадите кесарева кесареви и Божия Богови. И чудишася о нем.
<p>18 И приидоша саддукее к нему, иже глаголют воскреснию не быти: и вопросиша его, глаголюще:
<p>19 учителю, моисей написа нам, яко аще кому брат умрет и оставит жену, а чад не оставит: да поймет брат его жену его и воскресит сeмя брату своему.
<p>20 Седмь братий бe: и первый поят жену и умирая не остави сeмене:
<p>21 и вторый поят ю и умре, и ни той остави сeмене: и третий такожде:
<p>22 и пояша ю седмь и не оставиша сeмене: послeди же всeх умре и жена.
<p>23 В воскресние убо, егда воскреснут, которому их будет жена: седмь бо имeша ю жену.
<p>24 И отвeщав Иисус рече им: не сего ли ради прельщаетеся, не вeдуще писания, ни силы Божия?
<p>25 егда бо из мертвых воскреснут, ни женятся, ни посягают, но суть яко ангели на небесeх:
<p>26 о мертвых же, яко востают, нeсте ли чли в книгах моисеовых, при купинe яко рече ему Бог, глаголя: аз Бог авраамов и Бог исааков и Бог иаковль?
<p>27 нeсть Бог мертвых, но Бог живых: вы убо много прельщаетеся.
<p>28 И приступль един от книжник, слышав их стязающихся и видeв, яко добрe отвeща им, вопроси его: кая есть первая всeх заповeдий?
<p>29 Иисус же отвeща ему: яко первeйши всeх заповeдий: слыши, Израилю, Господь Бог ваш Господь един есть:
<p>30 и возлюбиши Господа Бога твоего всeм сердцем твоим, и всею душею твоею, и всeм умом твоим, и всею крeпостию твоею: сия есть первая заповeдь.
<p>31 И вторая подобна ей: возлюбиши ближняго своего яко сам себе. Болшая сею ина заповeдь нeсть.
<p>32 И рече ему книжник: добрe, учителю, воистинну рекл еси, яко един есть Бог, и нeсть ин развe его:
<p>33 и еже любити его всeм сердцем, и всeм разумом, и всею душею, и всею крeпостию: и еже любити ближняго яко себе, болe есть всeх всесожжений и жертв.
<p>34 Иисус же видeв, яко смысленно отвeща, рече ему: не далече еси от царствия Божия. И никтоже смeяше ктому его вопросити.
<p>35 И отвeщав Иисус глаголаше, учя в церкви: како глаголют книжницы, яко Христос Сын есть давидов?
<p>36 Той бо давид рече духом святым: глагола Господь Господеви моему: сeди о десную мене, дондеже положу враги твоя подножие ногама твоима.
<p>37 Сам убо давид глаголет его Господа: и откуду Сын ему есть? И мног народ послушаше его в сладость.
<p>38 И глаголаше им во учении своем: блюдитеся от книжник, хотящих во одeяниих ходити, и цeлования на торжищих,
<p>39 и преждесeдания на сонмищих, и первовозлежания на вечерях:
<p>40 поядающе домы вдовиц и непщеванием надолзe молящеся, сии приимут лишшее осуждение.
<p>41 И сeд Иисус прямо сокровищному хранилищу, зряше, како народ мещет мeдь в сокровищное хранилище. И мнози богатии вметаху многа.
<p>42 И пришедши едина вдовица убога, вверже лептe двe, еже есть кодрант.
<p>43 И призвав ученики своя, рече им: аминь глаголю вам, яко вдовица сия убогая множае всeх вверже вметающих в сокровищное хранилище:
<p>44 вси бо от избытка своего ввергоша: сия же от лишения своего вся, елика имeяше, вверже, все житие свое.
<h4>13</h4>
<p>1 И исходящу ему от церкве, глагола ему един от ученик его: учителю, виждь, каково камение и какова здания.
<p>2 И отвeщав Иисус рече ему: видиши ли сия великая здания? не имать остати здe камень на камени, иже не разорится.
<p>3 И сeдящу ему на горe елеонстeй прямо церкве, вопрошаху его единаго петр и иаков, и иоанн и андрей:
<p>4 рцы нам, когда сия будут? и кое (будет) знамение, егда имут вся сия скончатися?
<p>5 Иисус же отвeщав им, начат глаголати: блюдитеся, да не кто вас прельстит.
<p>6 Мнози бо приидут во имя мое, глаголюще, яко аз есмь: и многи прельстят.
<p>7 Егда же услышите брани и слышания бранем, не ужасайтеся: подобает бо быти: но не у кончина.
<p>8 Востанет бо язык на язык, и царство на царство: и будут труси по мeстом, и будут глади и мятежи. Начало болeзнем сия.
<p>9 Блюдитеся же вы сами: предадят бо вы в сонмища, и на соборищих биени будете: и пред воеводы и цари ведени будете мене ради, во свидeтелство им.
<p>10 И во всeх языцeх подобает прежде проповeдатися евангелию.
<p>11 Егда же поведут вы предающе, не прежде пецытеся, что возглаголете, ни поучайтеся: но еже аще дастся вам в той час, се глаголите: не вы бо будете глаголющии, но дух святый.
<p>12 Предаст же брат брата на смерть, и отец чадо: и востанут чада на родители и убиют их.
<p>13 И будете ненавидими всeми имене моего ради: претерпeвый же до конца, той спасен будет.
<p>14 Егда же узрите мерзость запустeния, реченную даниилом пророком, стоящу, идeже не подобает: чтый да разумeет: тогда сущии во иудеи да бeжат на горы:
<p>15 и иже на кровe, да не слазит в дом, ни да внидет взяти чесо от дому своего:
<p>16 и иже на селe сый, да не возвратится вспять взяти ризу свою.
<p>17 Горе же непраздным и доящым в тыя дни.
<p>18 Молитеся же, да не будет бeгство ваше в зимe.
<p>19 Будут бо дние тии скорбь, якова не бысть такова от начала создания, еже созда Бог, донынe, и не будет.
<p>20 И аще не бы Господь прекратил дний, не бы убо спаслася всяка плоть: но избранных ради, ихже избра, прекратит дни.
<p>21 Тогда аще кто речет вам: се, здe Христос, или: се, ондe: не имите вeры.
<p>22 Востанут бо лжехристи и лжепророцы и дадят знамения и чудеса, еже прельстити, аще возможно, и избранныя.
<p>23 Вы же блюдитеся: се, прежде рeх вам вся.
<p>24 Но в тыя дни, по скорби той, солнце померкнет, и луна не даст свeта своего,
<p>25 и звeзды будут с небесе спадающя, и силы, яже на небесeх, подвижутся.
<p>26 И тогда узрят Сына человeческаго грядуща на облацeх с силою и славою многою.
<p>27 И тогда послет ангелы своя и соберет избранныя своя от четырех вeтр, от конца земли до конца неба.
<p>28 От смоковницы же научитеся притчи: егда уже вeтвие ея будет младо и изращает листвие, вeдите, яко близ есть жатва:
<p>29 тако и вы, егда сия видите бывающа, вeдите, яко близ есть, при дверех.
<p>30 Аминь глаголю вам, яко не имать прейти род сей, дондеже вся сия будут.
<p>31 Небо и земля прейдут, словеса же моя не прейдут.
<p>32 О дни же том или о часe никтоже вeсть, ни ангели, иже суть на небесeх, ни Сын, токмо Отц.
<p>33 Блюдите, бдите и молитеся: не вeсте бо, когда время будет.
<p>34 Якоже человeк отходя оставль дом свой, и дав рабом своим власть, и комуждо дeло свое, и вратарю повелe, да бдит.
<p>35 Бдите убо: не вeсте бо, когда господь дому приидет, вечер, или полунощи, или в пeтлоглашение, или утро:
<p>36 да не пришед внезапу, обрящет вы спящя.
<p>37 А яже вам глаголю, всeм глаголю: бдите.
<h4>14</h4>
<p>1 Бe же пасха и опрeсноцы по двою днию: и искаху архиерее и книжницы, како его лестию емше убиют:
<p>2 глаголаху же: (но) не в праздник, еда (да не) како молва будет людска.
<p>3 И сущу ему в вифании, в дому симона прокаженнаго, возлежащу ему, прииде жена, имущи алавастр мира нарднаго пистикиа многоцeнна: и сокрушши алавастр, возливаше ему на главу.
<p>4 Бяху же нeцыи негодующе в себe и глаголюще: почто гибель сия мирная бысть?
<p>5 можаше бо сие продано быти вящше триех сот пeнязь и датися нищым. И прещаху ей.
<p>6 Иисус же рече: оставите ю: что ей труды даете? добро дeло содeла о мнe.
<p>7 Всегда бо нищыя имате с собою, и егда хощете, можете им добро творити: мене же не всегда имате.
<p>8 Еже имe (возможе) сия, сотвори: предвари помазати мое тeло на погребение.
<p>9 Аминь глаголю вам: идeже аще проповeстся евангелие сие во всем мирe, и еже сотвори сия, глаголано будет в память ея.
<p>10 И иуда искариотский, един от обоюнадесяте, иде ко архиереем, да предаст его им.
<p>11 Они же слышавше возрадовашася и обeщаша ему сребреники дати. И искаше, како его в удобно время предаст.
<p>12 И в первый день опрeснок, егда пасху жряху, глаголаша ему ученицы его: гдe хощеши, шедше уготоваем, да яси пасху?
<p>13 И посла два от ученик своих и глагола има: идита во град: и срящет вас человeк в скудельницe воду нося: по нем идита,
<p>14 и идeже аще внидет, рцыта господину дому, яко учитель глаголет: гдe есть виталница, идeже пасху со ученики моими Сынeм?
<p>15 и той вама покажет горницу велию, постлану, готову: ту уготовайта нам.
<p>16 И изыдоста ученика его, и приидоста во град, и обрeтоста, якоже рече има: и уготоваста пасху.
<p>17 И вечеру бывшу прииде со обeманадесяте.
<p>18 И возлежащым им и ядущым, рече Иисус: аминь глаголю вам, яко един от вас предаст мя, ядый со мною.
<p>19 Они же начаша скорбeти и глаголати ему един по единому: еда аз? И другий: еда аз?
<p>20 Он же отвeщав рече им: един от обоюнадесяте, омочивый со мною в солило.
<p>21 Сын убо человeческий идет, якоже есть писано о нем: горе же человeку тому, имже Сын человeческий предастся: добрeе было бы ему, аще не бы родился человeк той.
<p>22 И ядущым им, приемь Иисус хлeб, (и) благсвив, преломи и даде им, и рече: приимите, ядите: сие есть тeло мое.
<p>23 И приим чашу, хвалу воздав, даде им: и пиша от нея вси.
<p>24 И рече им: сия есть кровь моя новаго завeта, за многи изливаема:
<p>25 аминь глаголю вам, яко ктому не имам пити от плода лознаго до дне того, егда е пию ново во царствии Божии.
<p>26 И воспeвше изыдоша в гору елеонскую.
<p>27 И глагола им Иисус, яко вси соблазнитеся о мнe в нощь сию: писано бо есть: поражу пастыря, и разыдутся овцы.
<p>28 Но потом, егда воскрсну, варяю вы в галилеи.
<p>29 Петр же рече ему: аще и вси соблазнятся, но не аз.
<p>30 И глагола ему Иисус: аминь глаголю тебe, яко ты днесь в нощь сию, прежде даже вторицею пeтель не возгласит, трикраты отвержешися мене.
<p>31 Он же множае глаголаше паче: аще (же) ми есть с тобою и умрети, не отвергуся тебе. Такожде и вси глаголаху.
<p>32 И приидоша в весь, ейже имя гефсиманиа: и глагола учеником своим: сeдите здe, дондеже шед помолюся.
<p>33 И поят петра и иакова и иоанна с собою: и начат ужасатися и тужити.
<p>34 И глагола им: прискорбна есть душа моя до смерти: будите здe и бдите.
<p>35 И прешед мало, паде на земли и моляшеся, да, аще возможно есть, мимо идет от него час:
<p>36 и глаголаше: авва Отче, вся возможна тебe: мимо неси от мене чашу сию: но не еже аз хощу, но еже ты.
<p>37 И прииде, и обрeте их спящих, и глагола петрови: симоне, спиши ли? не возмогл еси единаго часа побдeти?
<p>38 бдите и молитеся, да не внидете в напасть: дух убо бодр, плоть же немощна.
<p>39 И паки шед помолися, тожде слово рек.
<p>40 И возвращься обрeте я паки спяща: бяху бо очеса им тяготна: и не вeдяху, что быша ему отвeщали.
<p>41 И прииде третицею и глагола им: спите прочее и почивайте: приспe конец, прииде час: се, предается Сын человeческий в руки грeшником:
<p>42 востаните, идем: се, предаяй мя приближися.
<p>43 И абие, еще ему глаголющу, прииде иуда, един сый от обоюнадесяте, и с ним народ мног со оружием и дрекольми, от архиерей и книжник и старец.
<p>44 Даде же предаяй его знамение им, глаголя: егоже аще лобжу, той есть: имите его и ведите (его) сохранно.
<p>45 И пришед, абие приступль к нему, глагола (ему): равви, равви. И облобыза его.
<p>46 Они же возложиша руцe свои на него и яша его.
<p>47 Един же нeкто от стоящих извлек нож, удари раба архиереова и урeза ему ухо.
<p>48 И отвeщав Иисус рече им: яко на разбойника ли изыдосте со оружием и дрекольми яти мя?
<p>49 По вся дни бeх при вас в церкви учя, и не ясте мене: но да сбудется писание.
<p>50 И оставльше его, вси бeжаша.
<p>51 И един нeкто юноша иде по нем, одeян в плащаницу по нагу: и яша того юношу.
<p>52 Он же оставль плащаницу, наг бeжа от них.
<p>53 И ведоша Иисуса ко архиерею: и снидошася к нему вси архиерее и книжницы и старцы.
<p>54 И петр издалеча вслeд его иде до внутрь во двор архиереов: и бe сeдя со слугами и грeяся при свeщи (при огни).
<p>55 Архиерее же и весь сонм искаху на Иисуса свидeтелства, да умертвят его: и не обрeтаху.
<p>56 Мнози бо лжесвидeтелствоваху на него, и равна свидeтелства не бяху.
<p>57 И нeцыи воставше лжесвидeтелствоваху на него, глаголюще:
<p>58 яко мы слышахом его глаголюща, яко аз разорю церковь сию рукотвореную и треми денми ину нерукотворену созижду.
<p>59 И ни тако равно бe свидeтелство их.
<p>60 И востав архиерей посредe, вопроси Иисуса, глаголя: не отвeщаваеши ли ничесоже? что сии на тя свидeтелствуют?
<p>61 Он же молчаше и ничтоже отвeщаваше. Паки архиерей вопроси его и глагола ему: ты ли еси Христос, Сын благсвеннаго?
<p>62 Иисус же рече: аз есмь: и узрите Сына человeческаго о десную сeдяща силы и грядуща со облаки небесными.
<p>63 Архиерей же растерзав ризы своя, глагола: что еще требуем свидeтелей?
<p>64 слышасте хулу: что вам мнится? Они же вси осудиша его быти повинна смерти.
<p>65 И начаша нeцыи плювати нань, и прикрывати лице его, и мучити его, и глаголати ему: прорцы. И слуги по ланитома его бияху.
<p>66 И сущу петрови во дворe низу, прииде едина от рабынь архиереовых,
<p>67 и видeвши петра грeющася, воззрeвши на него, глагола: и ты с назарянином Иисусом был еси.
<p>68 Он же отвержеся, глаголя: не вeм, ниже знаю, что ты глаголеши. И изыде вон на преддворие: и алектор возгласи.
<p>69 И рабыня видeвши его паки, начат глаголати предстоящым, яко сей от них есть.
<p>70 Он же паки отметашеся. И помалe паки предстоящии глаголаху петрови: воистинну от них еси: ибо галилеанин еси, и бесeда твоя подобится.
<p>71 Он же нача ротитися и клятися, яко не вeм человeка сего, егоже вы глаголете.
<p>72 И второе алектор возгласи. И помяну петр глагол, егоже рече ему Иисус, яко прежде даже пeтель не возгласит двакраты, отвержешися мене трикраты. И начен плакашеся.
<h4>15</h4>
<p>1 И абие наутрие совeт сотвориша архиерее со старцы и книжники, и весь сонм, связавше Иисуса ведоша и предаша (его) пилату.
<p>2 И вопроси его пилат: ты ли еси царь иудейский? Он же отвeщав рече ему: ты глаголеши.
<p>3 И глаголаху на него архиерее много.
<p>4 Пилат же паки вопроси его, глаголя: не отвeщаваеши ли ничтоже? виждь, колика на тя свидeтелствуют.
<p>5 Иисус же ктому ничтоже отвeща, яко дивитися пилату.
<p>6 На (всяк) же праздник отпущаше им единаго связня, егоже прошаху.
<p>7 Бe же нарицаемый варавва со сковники своими связан, иже в ковe убийство сотвориша.
<p>8 И возопив народ нача просити, якоже всегда творяше им.
<p>9 Пилат же отвeща им, глаголя: хощете ли, пущу вам царя иудейска?
<p>10 Вeдяше бо, яко зависти ради предаша его архиерее.
<p>11 Архиерее же помануша народу, да паче варавву пустит им.
<p>12 Пилат же отвeщав паки рече им: что убо хощете сотворю, егоже глаголете царя иудейска?
<p>13 Они же паки возопиша (глаголюще): пропни его.
<p>14 Пилат же глаголаше им: что бо зло сотвори? Они же излиха вопияху: пропни его.
<p>15 Пилат же хотя народу хотeние сотворити, пусти им варавву: и предаде Иисуса, бив, да пропнут его.
<p>16 Воини же ведоша его внутрь двора, еже есть претор: и созваша всю спиру,
<p>17 и облекоша его в препряду, и возложиша на него сплетше тернов вeнец,
<p>18 и начаша цeловати его (и глаголати): радуйся, царю иудейский.
<p>19 И бияху его по главe тростию, и плюваху на него, и прегибающе колeна покланяхуся ему.
<p>20 И егда поругашася ему, совлекоша с него препряду и облекоша его в ризы своя: и изведоша его, да пропнут его.
<p>21 И задeша мимоходящу нeкоему симону киринею, грядущу с села, отцу александрову и руфову, да возмет крест его.
<p>22 И приведоша его на голгофу мeсто, еже есть сказаемо лобное мeсто.
<p>23 И даяху ему пити есмирнисмено вино: он же не прият.
<p>24 И распеншии его раздeлиша ризы его, метающе жребий о них, кто что возмет.
<p>25 Бe же час третий, и распяша его.
<p>26 И бe написание вины его написано: царь иудейск.
<p>27 И с ним распяша два разбойника, единаго о десную и единаго о шуюю его.
<p>28 И сбыстся писание, еже глаголет: и со беззаконными вмeнися.
<p>29 И мимоходящии хуляху его, покивающе главами своими и глаголюще: уа, разоряяй церковь и треми денми созидаяй,
<p>30 спасися сам и сниди со креста.
<p>31 Такожде и архиерее ругающеся, друг ко другу с книжники глаголаху: ины спасе, себе ли не может спасти?
<p>32 Христос, царь Израилев, да снидет нынe со креста, да видим и вeру имем ему. И распятая с ним поношаста ему.
<p>33 Бывшу же часу шестому, тма бысть по всей земли до часа девятаго.
<p>34 И в час девятый возопи Иисус гласом велиим, глаголя: елои, елои, лама савахфани? еже есть сказаемо: Боже мой, Боже мой, почто мя оставил еси?
<p>35 И нeцыи от предстоящих слышавше, глаголаху: се, илию гласит.
<p>36 Тек же един, и наполнив губу оцта, и возложь на трость, напаяше его, глаголя: оставите, да видим, аще приидет илиа Сыняти его.
<p>37 Иисус же пущь глас велий, издше.
<p>38 И завeса церковная раздрася на двое, свыше до низу.
<p>39 Видeв же сотник стояй прямо ему, яко тако возопив издше, рече: воистинну человeк сей Сын бe Божий.
<p>40 Бяху же и жены издалеча зрящя, в нихже бe мариа магдалина, и мариа иакова малаго и иосии мати, и саломиа,
<p>41 яже, и егда бe в галилеи, хождаху по нем и служаху ему: и ины многия, яже взыдоша с ним во иерусалим.
<p>42 И уже поздe бывшу, понеже бe пяток, еже есть к субботe,
<p>43 прииде иосиф, иже от аримафеа, благообразен совeтник, иже и той бe чая царствия Божия, дерзнув вниде к пилату, и проси тeлесе Иисусова.
<p>44 Пилат же дивися, аще уже умре: и призвав сотника, вопроси его: аще уже умре?
<p>45 И увeдeв от сотника, даде тeло иосифови.
<p>46 И купив плащаницу и сынемь его, обвит плащаницею: и положи его во гроб, иже бe изсeчен от камене: и привали камень над двери гроба.
<p>47 Мариа же магдалина и мариа иосиева зрястe, гдe его полагаху.
<h4>16</h4>
<p>1 И минувшей субботe, мариа магдалина и мариа иаковля и саломиа купиша ароматы, да пришедшя помажут Иисуса.
<p>2 И зeло заутра во едину от суббот приидоша на гроб, возсиявшу солнцу,
<p>3 и глаголаху к себe: кто отвалит нам камень от дверий гроба?
<p>4 И воззрeвшя видeша, яко отвален бe камень: бe бо велий зeло.
<p>5 И вшедшя во гроб, видeша юношу сeдяща в десных, одeяна во одежду бeлу: и ужасошася.
<p>6 Он же глагола им: не ужасайтеся: Иисуса ищете назарянина распятаго: воста, нeсть здe: се, мeсто, идeже положиша его:
<p>7 но идите, рцыте учеником его и петрови, яко варяет вы в галилеи: тамо его видите, якоже рече вам.
<p>8 И изшедшя бeжаша от гроба: имяше (одержаше) же их трепет и ужас: и ни комуже ничтоже рeша: бояхубося.
<p>9 Воскрес же (Иисус) заутра в первую субботу, явися прежде марии магдалини, из неяже изгна седмь бeсов.
<p>10 Она (же) шедши возвeсти с ним бывшым, плачущымся и рыдающым:
<p>11 и они слышавше, яко жив есть и видeн бысть от нея, не яша вeры.
<p>12 По сих же двeма от них грядущема явися инeм образом, идущема на село.
<p>13 И та шедша возвeстиста прочым: и ни тeма вeры яша.
<p>14 Послeди (же) возлежащым им единомунадесяте явися, и поноси невeрствию их и жестосердию, яко видeвшым его воставша не яша вeры.
<p>15 И рече им: шедше в мир весь, проповeдите евангелие всей твари.
<p>16 Иже вeру имет и крестится, спасен будет: а иже не имет вeры, осужден будет.
<p>17 Знамения же вeровавшым сия послeдуют: именем моим бeсы ижденут: языки возглаголют новы:
<p>18 змия возмут: аще и что смертно испиют, не вредит их: на недужыя руки возложат, и здрави будут.
<p>19 Господь же убо, по глаголании (его) к ним, вознесеся на небо и сeде о десную Бога.
<p>20 Они же изшедше проповeдаша всюду, Господу поспeшствующу и слово утверждающу послeдствующими знаменьми. Аминь.
