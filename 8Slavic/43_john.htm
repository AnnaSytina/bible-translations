<h4>1</h4>
<p>1 В началe бe слово, и слово бe к Богу, и Бог бe слово.
<p>2 Сей бe искони к Богу:
<p>3 вся тeм быша, и без него ничтоже бысть, еже бысть.
<p>4 В том живот бe, и живот бe свeт человeком:
<p>5 и свeт во тмe свeтится, и тма его не объят.
<p>6 Бысть человeк послан от Бога, имя ему Иоанн:
<p>7 сей прииде во свидeтелство, да свидeтелствует о свeтe, да вси вeру имут ему.
<p>8 Не бe той свeт, но да свидeтелствует о свeтe:
<p>9 бe свeт истинный, иже просвeщает всякаго человeка грядущаго в мир:
<p>10 в мирe бe, и мир тeм бысть, и мир его не позна:
<p>11 во своя прииде, и свои его не прияша.
<p>12 Елицы же прияша его, даде им область чадом Божиим быти, вeрующым во имя его,
<p>13 иже не от кровe, ни от похоти плотския, ни от похоти мужеския, но от Бога родишася.
<p>14 И слово плоть бысть и вселися в ны, и видeхом славу его, славу яко единороднаго от Отца, исполнь благодати и истины.
<p>15 Иоанн свидeтелствует о нем и воззва глагола: сей бe, егоже рeх, иже по мнe грядый, предо мною бысть, яко первeе мене бe.
<p>16 И от исполнения его мы вси прияхом и благодать воз благодать:
<p>17 яко закон моисеом дан бысть, благодать (же) и истина Иисус Христом бысть.
<p>18 Бога никтоже видe нигдeже: единородный Сын, сый в лонe Отчи, той исповeда.
<p>19 И сие есть свидeтелство иоанново, егда послаша жидове от иерусалима иереев и левитов, да вопросят его: ты кто еси?
<p>20 И исповeда и не отвержеся: и исповeда, яко нeсмь аз Христос.
<p>21 И вопросиша его: что убо? илиа ли еси ты? И глагола: нeсмь. Пророк ли еси? и отвeща: ни.
<p>22 Рeша же ему: кто еси? да отвeт дамы пославшым ны: что глаголеши о тебe самeм?
<p>23 Рече: аз глас вопиющаго в пустыни: исправите путь Господень, якоже рече исаиа пророк.
<p>24 И посланнии бeху от фарисей:
<p>25 и вопросиша его и рeша ему: что убо крещаеши, аще ты нeси Христос, ни илия, ни пророк.
<p>26 Отвeща им иоанн, глагола: аз крещаю водою: посредe же вас стоит, егоже вы не вeсте:
<p>27 той есть грядый по мнe, иже предо мною бысть, емуже нeсмь аз достоин, да отрeшу ремень сапогу его.
<p>28 Сия в вифаварe быша об он пол иордана, идeже бe иоанн крестя.
<p>29 Во утрий (же) видe иоанн Иисуса грядуща к себe и глагола: се агнец Божий, вземляй грeхи мира:
<p>30 Сей есть, о немже аз рeх: по мнe грядет муж, иже предо мною бысть, яко первeе мене бe:
<p>31 и аз не вeдех его: но да явится Израилеви, сего ради приидох аз водою крестя.
<p>32 И свидeтелствова иоанн, глагола, яко видeх духа сходяща яко голубя с небесе, и пребысть на нем:
<p>33 и аз не видeх его: но пославый мя крестити водою, той мнe рече: над негоже узриши духа сходяща и пребывающа на нем, той есть крестяй духом святым:
<p>34 и аз видeх и свидeтелствовах, яко сей есть Сын Божий.
<p>35 Во утрий (же) паки стояше иоанн, и от ученик его два.
<p>36 И узрeв Иисуса грядуща, глагола: се, агнец Божий.
<p>37 И слышаста его оба ученика глаголючаго, и по Иисусe идоста.
<p>38 Обращься же Иисус и видeв я по себe идуща, глагола има: чесо ищета? Она же рeста ему: равви, еже глаголется сказаемо учителю, гдe живеши?
<p>39 (И) глагола има: приидита и видита. Приидоста и видeста, гдe живяше, и у него пребыста день той. Бe же час десятый.
<p>40 Бe (же) андрей, брат симона петра, един от обою слышавшею от иоанна и по нем шедшею.
<p>41 Обрeте сей прежде брата своего симона и глагола ему: обрeтохом мессию, еже есть сказаемо Христос.
<p>42 И приведе его ко Иисусови. Воззрeв же нань Иисус рече: ты еси симон сын ионин: ты наречешися кифа, еже сказается петр.
<p>43 Во утрии (же) восхотe изыти в галилею: и обрeте филиппа и глагола ему: гряди по мнe.
<p>44 Бe (же) филипп от вифсаиды, от града андреова и петрова.
<p>45 Обрeте филипп нафанаила и глагола ему: егоже писа моисей в законe и пророцы, обрeтохом Иисуса Сына иосифова, иже от назарета.
<p>46 И глагола ему нафанаил: от назарета можеть ли что добро быти? Глагола ему филипп: прииди и виждь.
<p>47 Видe (же) Иисус нафанаила грядуща к себe и глагола о нем: се, воистинну Израилтянин, в немже льсти нeсть.
<p>48 Глагола ему нафанаил: како мя знаеши? Отвeща Иисус и рече ему: прежде даже не возгласи тебе филипп, суйа тя под смоковницею видeх тя.
<p>49 Отвeща нафанаил и глагола ему: равви, ты еси Сын Божий, ты еси царь Израилев.
<p>50 Отвeща Иисус и рече ему: зане рeх ти, яко видeх тя под смоковницею, вeруеши: болша сих узриши.
<p>51 И глагола ему: аминь, аминь глаголю вам, отселe узрите небо отверсто и ангелы Божия восходящыя и нисходящыя над сына человeческаго.
<h4>2</h4>
<p>1 И в третий день брак бысть в канe галиейстей: и бe Мати Иисусова ту.
<p>2 Зван же бысть Иисус и ученицы его на брак.
<p>3 И недоставшу вину, глаголаша мати Иисусова к нему: вина не имут.
<p>4 Глагола ей Иисус: что (есть) мнe и тебe, жено? не у прииде час мой.
<p>5 Глагола Мати его слугам: еже аще глаголет вам, сотворите.
<p>6 Бeху же ту водоноси каменни шесть, лежаще по очищению иудейску, вмeстящий по двeма или трием мeрам.
<p>7 Глагола им Иисус: наполните водоносы воды. И наполниша их до вера.
<p>8 И глагола им: почерпите нынe и принесите архитриклинови. И принесоша.
<p>9 Якоже вкуси архитриклин вина бывшаго от воды, и не вeдаше, откуду есть: слуги же вeдяху почерпший воду: пригласи жениха архитриклин.
<p>10 И глагола ему: всяк человeк прежде доброе вино полагает, и егда упиются, тогда хуждшее: ты (же) соблюл еси доброе вино доселe.
<p>11 Се сотвори начаток знамением Иисус в канe галилейстeй и яви славу свою: и вeроваша в него ученицы его.
<p>12 По сем сниде в капернаум сам и Мати его, и братия его: и ту не многи дни пребыша.
<p>13 И близ бe пасха иудейска, и взыде во иерусалим Иисус
<p>14 и обрeте в церкви продающая овцы и волы и голуби, и пeняжники сeдящыя.
<p>15 И сотворив бичь от вервий, вся изгна из церкве, овцы и волы: и торжником разсыпа пeнязи и дски опроверже.
<p>16 и продающым голуби рече: возмите сия отсюду и не творите дому Отца моего дому купленаго.
<p>17 Помянуша же ученицы его, яко писано есть: жалость дому твоего Сынeсть мя.
<p>18 Отвeщаша же иудее и рeша ему: кое знамение являеши нам, яко сия твориши.
<p>19 Отвeща Иисус и рече им: разорите церковь сию, и треми денми воздвигну ю.
<p>20 Рeша же иудее: четыредесять и шестию лeт создана бысть церков сия, и ты ли треми денми воздвигнеши ю?
<p>21 Он же глаголаше о церкви тeла своего.
<p>22 Егда убо воста от мертвых, помянуша ученицы его, яко се глаголаше, и вeроваша писаию и словеси, еже рече Иисус.
<p>23 Егда же бe в иерусалимeх в праадник паски, мнози вeроваша во имя его, видяще знамения его, яже творяше.
<p>24 Сам же Иисус не вдаяше себе в вeру их, зане сам вeдяше вся,
<p>25 и яко не требоваше, да кто свидeтелствует о человeцех: сам бо вeдяше, что бe в человeцех.
<h4>3</h4>
<p>1 Бe же человeк от фарисеи, никодим имя ему, князь жидовский:
<p>2 сеи приииде ко Иисусу нощию, и рече ему: равви, вeм, яко от Бога пришел еси учитель: никтоже бо может знамении сих творити, яже ты твориши, аще не будет Бог с ним.
<p>3 Отвeща Иисус и рече ему. аминь, аминь глаголю тебe: аще кто не родится свыше, не может видeти царствия Божия.
<p>4 глагола к нему никодим: како может человeк родитися стар сыи? еда может второе внити во утробу матере своея и родитися?
<p>5 Отвeща Иисус. аминь, аминь глаголю тебe: аще кто не родится водою и духом, не может внити во царствие Божие:
<p>6 рожденное от плоти плоть есть. и рожденное от духа дух есть.
<p>7 Не дивися, яко рeх ти. подобает вам родитися свыше.
<p>8 Дух, идeже хощет, дышет, и глас его слышиши, но не вeси, откуду приходит и камо идет: тако есть всяк (человeк) рожденный от духа.
<p>9 Отвeща никодим и рече ему: како могут сия быти?
<p>10 Отвeща Иисус и рече ему. ты еси учитель Израилев, и сих ли не вeси?
<p>11 Аминь, аминь глаголю тебe, яко, еже вeмы, глаголем, и, еже видeхом, свидeтельствуем, и свидeтельства нашего не приемлете.
<p>12 аще земная рекох вам, и не вeруете: како, аще реку вам небeсная, увeруете?
<p>13 И никтоже взыде на небо, токмо сшедый с небесе Сын члвeческий, сый на небеси.
<p>14 и якоже моисей вознесе змию в пустыни, тако подобает вознестися Сыну члвeческому,
<p>15 да всяк вeруяи в онь не погибнет, но имать живот вeчный.
<p>16 Тако бо возлюби Бог мир, яко и Сына своего единороднаго дал есть, да всяк вeруяи в онь не погибнет, но имать живот вeчный.
<p>17 Не посла бо Бог Сына своего в мир, да судит мирови, но да спасется им мир.
<p>18 Вeруяи в онь не будет осужден: а не вeруяй уже осужден есть, яко не вeрова во имя единороднаго Сына Божия.
<p>19 Сеи же есть суд, яко свeт прииде в мир, и возлюбиша человeцы паче тму, неже свeт: бeша бо их дeла зла.
<p>20 Всяк бо дeлаяй злая ненавидит свeта и не приходит к свeту, да не обличатся дeла его, яко лукава суть.
<p>21 творяй же истину грядет к свeту, да явятся дeла его, яко о Бозe суть содeлана.
<p>22 По сих же прииде Иисус и ученицы его в жидовскую землю: и ту живяше с ними, и крещаше.
<p>23 Бe же иоанн крестя во енонe близ салима, яко воды многи бяху ту: и прихождаху и крещахуся.
<p>24 не у бо бe всажден в темницу иоанн.
<p>25 Бысть же стязание от ученик иоанновых со иудеи о очищении:
<p>26 и приидоша ко иоанну, и рекоша ему: равви, иже бe с тобою об он пол иордана, емуже ты свидeтельствовал еси, се сей крещает, и вси грядут к нему.
<p>27 Отвeща иоанн и рече: не может человeк приимати ничесоже, аще не будет дано ему с небесе.
<p>28 Вы сами мнe свидeтельствуете, яко рeх. нeсмь аз Христос, но яко послан есмь пред ним.
<p>29 имeяи невeсту жених есть. а друг женихов, стоя и послушая его, радостию радуется за глас женихов: сия убо радость моя исполнися.
<p>30 оному подобает расти, мнe же малитися.
<p>31 Грядый свыше, над всeми есть. сыи от земли, от земли есть, и от земли глаголет: грядый с небесе, над всeми есть.
<p>32 и еже видe и слыша, сие свидeтельствует: и свидeтельства его никтоже приемлет.
<p>33 Приемый его свидeтельство вeрова яко Бог истинен есть.
<p>34 Егоже бо посла Бог, глаголы Божия глаголет: не в мeру бо Бог дает духа.
<p>35 Отец (бо) любит Сына, и вся даде в руцe его.
<p>36 Вeруяи в Сына имать живот вeчныи. а иже не вeрует в Сына, не узрит живота, но гнeв Божии пребывает на нем.
<h4>4</h4>
<p>1 Егда убо разумe Иисус, яко услышаша фарисее, яко Иисус множайшыя ученики творит и крещает, неже иоанн:
<p>2 Иисус же сам не крещаше, но ученицы его:
<p>3 остави иудею, и иде паки в галилею.
<p>4 Подобаше же ему проити сквозe самарию.
<p>5 прииде убо во град самариискии, глаголемый сихарь, близ веси, юже даде иаков иосифу сыну своему:
<p>6 бe же ту источник иаковль. Иисус же утруждься от пути, сeдяше тако на источницe: бe же яко час шестый.
<p>7 прииде жена от самарии почерпати воду. глагола еи Иисус: даждь ми пити.
<p>8 ученицы бо его отшли бяху во град, да брашно купят.
<p>9 глагола ему жена самаряныня: како ты жидовин сый от мене пити просиши, жены самаряныни сущия, не прикасаютбося жидове самаряном.
<p>10 Отвeща Иисус и рече еи: аще бы вeдала еси дар Божии, и кто есть глаголяй ти: даждь ми пити: ты бы просила у него, и дал бы ти воду живу.
<p>11 Глагола ему жена: господи, ни почерпала имаши, и студенец есть глубок. откуду убо имаши воду живу,
<p>12 еда ты болии еси отца нашего иакова, иже даде нам студенец сеи, и той из него пит, и сынове его, и скоти его,
<p>13 Отвeща Иисус и рече еи. всяк пияй от воды сея, вжаждется паки:
<p>14 а иже пиет от воды, юже аз дам ему, не вжаждется во вeки: но вода, юже аз дам ему, будет в нем источник воды текущия в живот вeчный.
<p>15 глагола к нему жена: господи, даждь ми сию воду, да ни жажду, ни прихожду сeмо почерпати.
<p>16 Глагола еи Иисус. иди, пригласи мужа твоего, и прииди сeмо.
<p>17 Отвeща жена и рече ему: не имам мужа. Глагола еи Иисус. добрe рекла еси, яко мужа не имам:
<p>18 пять бо мужей имeла еси, и нынe, егоже имаши, нeсть ти муж: се воистинну рекла еси.
<p>19 Глагола ему жена: господи, вижу, яко пророк еси ты:
<p>20 отцы наши в горe сей поклонишася. и вы глаголете, яко во иерусалимeх есть мeсто, идeже кланятися подобает.
<p>21 Глагола еи Иисус: жено, вeру ми ими, яко грядет час, егда ни в горe сей, ни во иерусалимeх поклонитеся Отцу.
<p>22 вы кланяетеся, егоже не вeсте: мы кланяемся, егоже вeмы, яко спасeние от иудеи есть.
<p>23 но грядет час, и нынe есть, егда истиннии поклонницы поклонятся Отцу духом и истиною. ибо Отец таковых ищет покланяющихся ему.
<p>24 дух есть Бог. и иже кланяется ему, духом и истиною достоит кланятися.
<p>25 Глагола ему жена: вeм, яко мессиа приидет, глаголемыи Христос. егда той приидет, возвeстит нам вся.
<p>26 Глагола ей Иисус. аз есмь, глаголяй с тобою.
<p>27 И тогда приидоша ученицы его, и чудяхуся, яко с женою глаголаше. обаче никтоже рече: чесо ищеши, или: что глаголеши с нею,
<p>28 Остави же водонос свой жена, и иде во град, и глагола человeком.
<p>29 приидите и видите человeка, иже рече ми вся, елика сотворих. еда той есть Христос,
<p>30 Изыдоша же из града, и грядяху к нему.
<p>31 Между же сим моляху его ученицы его, глаголюще: равви, яждь.
<p>32 Он же рече им. аз брашно имам ясти, егоже вы не вeсте.
<p>33 глаголаху убо ученицы к себe: еда кто принесе ему ясти?
<p>34 Глагола им Иисус: мое брашно есть, да сотворю волю пославшаго мя и совершу дeло его.
<p>35 Не вы ли глаголете, яко еще четыри мeсяцы суть, и жатва приидет? Се глаголю вам: возведите очи ваши, и видите нивы, яко плавы суть к жатвe уже:
<p>36 и жняй мзду приемлет, и собирает плод в живот вeчный. да и сeяи вкупe радуется, и жняй.
<p>37 о сем бо слово есть истинное, яко ин есть сeяи, и ин есть жняй.
<p>38 аз послах вы жати, идeже вы не трудистеся: инии трудишася, и вы в труд их внидосте.
<p>39 От града же того мнози вeроваша в онь от самарян, за слово жены свидeтельствующия, яко рече ми вся, елика сотворих.
<p>40 Егда убо приидоша к нему самаряне, моляху его, да бы пребыл у них. и пребысть ту два дни.
<p>41 И много паче вeроваша за слово его.
<p>42 женe же глаголаху, яко не ктому за твою бесeду вeруем. сами бо слышахом, и вeмы, яко сей есть воистинну спас миру, Христос.
<p>43 По двою же дню изыде оттуду, и иде в галилею:
<p>44 сам бо Иисус свидeтельствова, яко пророк во своем отечествии чести не имать.
<p>45 Егда же прииде в галилею, прияша его галилеане, вся видeвше, яже сотвори во иерусалимeх в праздник: и тии бо приидоша в праздник.
<p>46 прииде же паки Иисус в кану галилейскую, идeже претвори воду в вино. И бe нeкии царев муж, егоже сын боляше в капернаумe.
<p>47 Сей слышав, яко Иисус прииде от иудеи в галилею, иде к нему, и моляше его, да снидет и исцeлит сына его: имeяше бо умрети.
<p>48 Рече убо Иисус к нему: аще знамении и чудес не видите, не имате вeровати.
<p>49 Глагола к нему царев муж. господи, сниди, прежде даже не умрет отроча мое.
<p>50 Глагола ему Иисус: иди, сын твой жив есть. и вeрова человeк словеси, еже рече ему Иисус, и идяше.
<p>51 Абие же входящу ему, (се,) раби его срeтоша его, и возвeстиша ему, глаголюще, яко сын твой жив есть.
<p>52 Вопрошаше убо от них о часe, в который легчае ему бысть. и рeша ему, яко вчера в час седмый остави его огнь.
<p>53 Разумe же отец, яко той бe час, в оньже рече ему Иисус, яко сын твой жив есть: и вeрова сам и весь дом его.
<p>54 Сие паки второе знамение сотвори Иисус, пришед от иудеи в галилею.
<h4>5</h4>
<p>1 по сих (же) бe праздник иудейскии, и взыде Иисус во иерусалим.
<p>2 Есть же во иерусалимeх овчая купeль, яже глаголется еврейски вифесда, пять притвор имущи:
<p>3 в тeх слежаше множество болящих, слeпых, хромых, сухих, чающих движения воды:
<p>4 ангел бо господень на всяко лeто схождаше в купeль и возмущаше воду: и иже первeе влазяше по возмущении воды, здрав бываше, яцeм же недугом одержимь бываше.
<p>5 Бe же ту нeкий человeк, тридесять и осмь лeт имый в недузe своем.
<p>6 Сего видeв Иисус лежаща, и разумeв, яко многа лeта уже имяше (в недузe), глагола ему: хощеши ли цeл быти,
<p>7 Отвeща ему недужный: ей, господи, человeка не имам, да, егда возмутится вода, ввержет мя в купeль: егда же прихожду аз, ин прежде мене слазит.
<p>8 глагола ему Иисус. востани, возьми одр твой, и ходи.
<p>9 и абие здрав бысть человeк. и взем одр свой, и хождаше. Бe же суббота в той день.
<p>10 Глаголаху же жидове исцeлeвшему. суббота есть, и не достоит ти взяти одра (твоего).
<p>11 Он (же) отвeща им. иже мя сотвори цeла, той мнe рече: возьми одр твой и ходи.
<p>12 Вопросиша же его: кто есть человeк рекии ти: возьми одр твой и ходи?
<p>13 Изцeлeвый же не вeдяше, кто есть: Иисус бо уклонися, народу сущу на мeстe.
<p>14 потом же обрeте его Иисус в церкви, и рече ему: се здрав еси: ктому не согрeшай, да не горше ти что будет.
<p>15 Иде же человeк, и повeда иудеом, яко Иисус есть, иже мя сотвори цeла.
<p>16 И сего ради гоняху Иисуса иудее, и искаху его убити, зане сия творяше в субботу.
<p>17 Иисус же отвeщаваше им: Отец мой доселe дeлает, и аз дeлаю.
<p>18 И сего ради паче искаху его иудее убити, яко не токмо разоряше субботу, но и Отца своего глаголаше Бога, равен ся творя Богу.
<p>19 Отвeща же Иисус и рече им. аминь, аминь глаголю вам, не может Сын творити о себe ничесоже, аще не еже видит Отца творяща: яже бо он творит, сия и Сын такожде творит.
<p>20 Отец бо любит Сына, и вся показует ему, яже сам творит: и больша сих покажет ему дeла, да вы чудитеся.
<p>21 Якоже бо Отец воскрешает мертвыя и живит, тако и Сын, ихже хощет, живит.
<p>22 Отец бо не судит никомуже, но суд весь даде Сынови,
<p>23 да вси чтут Сына, якоже чтут Отца. а иже не чтит Сына, не чтит Отца пославшаго его.
<p>24 Аминь, аминь глаголю вам, яко слушаяй словесе моего и вeруяи пославшему мя имать живот вeчныи, и на суд не приидет, но преидет от смерти в живот.
<p>25 Аминь, аминь глаголю вам, яко грядет час, и нынe есть, егда мертвии услышат глас Сына Божия, и услышавше оживут.
<p>26 Якоже бо Отец имать живот в себe, тако даде и Сынови живот имeти в себe.
<p>27 и область даде ему и суд творити, яко Сын человeчь есть.
<p>28 Не дивитеся сему: яко грядет час, в оньже вси сущии во гробeх услышат глас Сына Божия,
<p>29 и изыдут сотворшии благая в воскрешение живота, а сотворшии злая в воскрешение суда.
<p>30 Не могу аз о себe творити ничесоже. Якоже слышу, сужду, и суд мой праведен есть, яко не ищу воли моея, но воли пославшаго мя Отца.
<p>31 Аще аз свидeтельствую о мнe, свидeтельство мое нeсть истинно:
<p>32 ин есть свидeтельствуяй о мнe, и вeм, яко истинно есть свидeтельство, еже свидeтельствует о мнe:
<p>33 вы посласте ко иоанну, и свидeтельствова о истинe.
<p>34 Аз же не от человeка свидeтельства приемлю, но сия глаголю, да вы спасени будете.
<p>35 Он бe свeтильник горя и свeтя: вы же восхотeсте возрадоватися в час свeтeния его.
<p>36 Аз же имам свидeтельство болeе иоаннова: дeла бо, яже даде мнe Отц, да совершу я, та дeла, яже аз творю, свидeтельствуют о мнe, яко Отец мя посла.
<p>37 И пославыи мя Отец сам свидeтельствова о мнe. Ни гласа его нигдeже слышасте, ни видeния его видeсте,
<p>38 и словесе его не имате пребывающа в вас, зане, егоже той посла, сему вы вeры не емлете.
<p>39 испытайте писаний, яко вы мните в них имeти живот вeчныи. и та суть свидeтельствующая о мнe.
<p>40 И не хощете приити ко мнe, да живот имате.
<p>41 Славы от человeк не приемлю,
<p>42 но разумeх вы, яко любве Божия не имате в себe.
<p>43 Аз приидох во имя Отца моего, и не приемлете мене: аще ин приидет во имя свое, того приемлете.
<p>44 Како вы можете вeровати, славу друг от друга приемлюще, и славы, яже от единаго Бога, не ищете?
<p>45 Не мните, яко аз на вы реку ко Отцу: есть, иже на вы глаголет, моисей, наньже вы уповаете.
<p>46 Аще бо бысте вeровали моисеови, вeровали бысте убо и мнe: о мнe бо той писа.
<p>47 Аще ли того писанием не вeруете, како моим глаголом вeру имете?
<h4>6</h4>
<p>1 По сих иде Иисус на он пол моря галилеи тивериадска:
<p>2 и по нем идяше народ мног, яко видяху знамения его, яже творяше над недужными.
<p>3 Взыде же на гору Иисус, и ту сeдяше со ученики своими.
<p>4 Бe же близ пасха, праздник жидовскии.
<p>5 Возвед убо Иисус очи и видeв, яко мног народ грядет к нему, глагола к филиппу: чим купим хлeбы, да ядят сии?
<p>6 Сие же глаголаше, искушая его: сам бо вeдяше, что хощет сотворити.
<p>7 Отвeща ему филипп: двeма стома пeнязей хлeбы не довлeют им, да кииждо их мало что приимет.
<p>8 Глагола ему един от ученик его, андрей, брат симона петра?
<p>9 есть отрочищь здe един, иже имать пять хлeб ячменных и двe рыбe: но сии что суть на толико?
<p>10 Рече же Иисус: сотворите человeки возлещи. Бe же трава многа на мeстe. Возлеже убо мужей числом яко пять тысящ.
<p>11 Прият же хлeбы Иисус и, хвалу воздав, подаде учеником, ученицы же возлежащым: такожде и от рыбу, елико хотяху.
<p>12 И яко насытишася, глагола учеником своим: соберите избытки укрух, да не погибнет ничтоже.
<p>13 Собраша же, и исполниша дванадесяте кошя укрух от пятих хлeб ячменных, иже избыша ядшым.
<p>14 человeцы же видeвше знамение, еже сотвори Иисус, глаголаху, яко сей есть воистинну пророк грядый в мир.
<p>15 Иисус убо разумeв, яко хотят приити, да восхитят его и сотворят его царя, отиде паки в гору един.
<p>16 Яко поздe бысть, снидоша ученицы его на море,
<p>17 и влeзоша в корабль, и идяху на он пол моря в капернаум. И тьма абие бысть, и не (у) бe пришел к ним Иисус.
<p>18 Море же, вeтру велию дыхающу, воздвизашеся.
<p>19 Гребше же яко стадий двадесять пять или тридесять, узрeша Иисуса ходяща по морю и близ корабля бывша, и убояшася.
<p>20 Он же глагола им: аз есмь, не бойтеся.
<p>21 Хотяху убо прияти его в корабль: и абие корабль бысть на земли, в нюже идяху.
<p>22 Во утрий (же) народ, иже стояше об он пол моря, видeв, яко корабля иного не бe ту, токмо един той, в оньже внидоша ученицы его, и яко не вниде со ученики своими Иисус в корабль, но едини ученицы его идоша:
<p>23 и ини приидоша корабли от тивериады близ мeста, идeже ядоша хлeбы, хвалу воздавше Господеви:
<p>24 егда же видeша народи, яко Иисуса не бысть ту, ни ученик его, влeзоша сами в корабли, и приидоша в капернаум, ищуще Иисуса.
<p>25 и обрeтше его об он пол моря, рeша ему: равви, когда здe бысть?
<p>26 Отвeща им Иисус и рече: аминь, аминь глаголю вам, ищете мене, не яко видeсте знамение, но яко яли есте хлeбы и насытистеся:
<p>27 дeлаите же не брашно гиблющее, но брашно пребывающее в живот вeчныи, еже Сын человeческии вам даст: сего бо Отец знамена Бог.
<p>28 Рeша же к нему: что сотворим, да дeлаем дeла Божия?
<p>29 Отвeща Иисус и рече им: се есть дeло Божие, да вeруете в того, егоже посла он.
<p>30 Рeша же ему: кое убо ты твориши знамение, да видим и вeру имем тебe, что дeлаеши,
<p>31 отцы наши ядоша манну в пустыни, якоже есть писано: хлeб с небесе даде им ясти.
<p>32 Рече убо им Иисус: аминь, аминь глаголю вам, не моисей даде вам хлeб с небесе, но Отец мой дает вам хлeб истинныи с небесе:
<p>33 хлeб бо Божии есть сходяй с небесе и даяй живот миру.
<p>34 Рeша убо к нему: господи, всегда даждь нам хлeб сей.
<p>35 рече же им Иисус: аз есмь хлeб животный: грядый ко мнe не имать взалкатися, и вeруяй в мя не имать вжаждатися никогдаже.
<p>36 Но рeх вам, яко и видeсте мя, и не вeруете.
<p>37 Все, еже дает мнe Отц, ко мнe приидет. и грядущаго ко мнe не изжену вон:
<p>38 яко снидох с небесе, не да творю волю мою, но волю пославшаго мя Отца.
<p>39 Се же есть воля пославшаго мя Отца, да все, еже даде ми, не погублю от него, но воскрешу е в послeдний день.
<p>40 Се же есть воля пославшаго мя, да всяк видяй Сына и вeруяи в него имать живот вeчныи, и воскрешу его аз в послeдний день.
<p>41 Роптаху убо иудее о нем, яко рече: аз есмь хлeб сшедый с небесе.
<p>42 И глаголаху: не сей ли есть Иисус сын иосифов, егоже мы знаем отца и матерь, како убо глаголет сей, яко с небесе снидох?
<p>43 Отвeща убо Иисус и рече им: не ропщите между собою:
<p>44 никтоже может приити ко мнe, аще не Отец пославый мя привлечет его, и аз воскрешу его в послeдний день.
<p>45 Есть писано во пр(с)роцeх: и будут вси научени Богом. всяк слышавыи от Отца и навык, приидет ко мнe.
<p>46 Не яко Отца видeл есть кто, токмо сый от Бога, сей видe Отца.
<p>47 Аминь, аминь глаголю вам: вeруяй в мя имать живот вeчный.
<p>48 Аз есмь хлeб животный:
<p>49 отцы ваши ядоша манну в пустыни, и умроша:
<p>50 сей есть хлeб сходяй с небесе, да, аще кто от него яст, не умрет:
<p>51 аз есмь хлeб животный, иже сшедый с небесе. аще кто Сынeсть от хлeба сего, жив будет во вeки: и хлeб, егоже аз дам, плоть моя есть, юже аз дам за живот мира.
<p>52 Пряхуся же между собою жидове, глаголюще: како может сей нам дати плоть (свою) ясти?
<p>53 Рече же им Иисус: аминь, аминь глаголю вам. аще не Сынeсте плоти Сына человeческаго, ни пиете крове его, живота не имате в себe.
<p>54 Ядый мою плоть и пияи мою кровь имать живот вeчныи, и аз воскрешу его в послeдний день.
<p>55 Плоть бо моя истинно есть брашно, и кровь моя истинно есть пиво.
<p>56 Ядыи мою плоть и пияй мою кровь во мнe пребывает, и аз в нем.
<p>57 Якоже посла мя живый Отц, и аз живу Отца ради: и ядый мя, и той жив будет мене ради.
<p>58 Сей есть хлeб сшедый с небесе: не якоже ядоша отцы ваши манну, и умроша: ядый хлeб сей жив будет во вeки.
<p>59 Сия рече на сонмищи, учя в капернаумe.
<p>60 Мнози убо слышавше от ученик его, рeша: жестоко есть слово сие: (и) кто может его послушати?
<p>61 Вeдый же Иисус в себe, яко ропщут о сем ученицы его, рече им. сие ли вы блазнит?
<p>62 аще убо узрите Сына человeческаго восходяща, идeже бe прежде?
<p>63 дух есть, иже оживляет, плоть не пользует ничтоже: глаголы, яже аз глаголах вам, дух суть и живот суть:
<p>64 но суть от вас нeцыи, иже не вeруют. Вeдяше бо искони Иисус, кии суть невeрующии, и кто есть предаяй его.
<p>65 и глаголаше: сего ради рeх вам, яко никтоже может приити ко мнe, аще не будет ему дано от Отца моего.
<p>66 От сего мнози от ученик его идоша вспять, и ктому не хождаху с ним.
<p>67 Рече же Иисус обeманадесяте: еда и вы хощете ити?
<p>68 Отвeща убо ему симон петр: господи, к кому идем? глаголы живота вeчнаго имаши,
<p>69 и мы вeровахом, и познахом, яко ты еси Христос, Сын Бога живаго.
<p>70 Отвeща им Иисус: не аз ли вас дванадесяте избрах? и един от вас диавол есть.
<p>71 Глаголаше же иуду симонова искариота: сей бо хотяше предати его, един сый от обоюнадесяте.
<h4>7</h4>
<p>1 И хождаше Иисус по сих в галилеи: не хотяше бо во иудеи ходити, яко искаху его иудее убити.
<p>2 Бe же близ праздник иудейский, потчение сeни.
<p>3 Рeша убо к нему братия его: прейди отсюду, и иди во иудею, да и ученицы твои видят дeла твоя, яже твориши:
<p>4 никтоже бо в тайнe творит что, и ищет сам явe быти: аще сия твориши, яви себе мирови.
<p>5 Ни братия бо его вeроваху в него.
<p>6 Глагола убо им Иисус: время мое не у прииде: время же ваше всегда готово есть:
<p>7 не может мир ненавидeти вас: мене же ненавидит, яко аз свидeтельствую о нем, яко дeла его зла суть:
<p>8 вы взыдите в праздник сей: аз не взыду в праздник сей, яко время мое не у исполнися.
<p>9 Сия рек им, оста в галилеи.
<p>10 Егда же взыдоша братия его в праздник, тогда и сам взыде, не явe, но яко тай.
<p>11 Жидове же искаху его в праздник, и глаголаху: гдe есть он?
<p>12 И ропот мног бe о нем в народeх: овии глаголаху, яко благ есть: инии же глаголаху: ни, но льстит народы.
<p>13 Никтоже убо явe глаголаше о нем, страха ради иудейскаго.
<p>14 Абие же в преполовение праздника взыде Иисус во церковь, и учаше.
<p>15 И дивляхуся иудее, глаголюще: како сей книги вeсть не учився?
<p>16 Отвeща убо им Иисус и рече: мое учение нeсть мое, но пославшаго мя:
<p>17 аще кто хощет волю его творити, разумeет о учении, кое от Бога есть, или аз от себе глаголю:
<p>18 глаголяй от себе, славы своея ищет: а ищяй славы пославшаго его, сей истинен есть, и нeсть неправды в нем.
<p>19 Не моисей ли даде вам закон? и никтоже от вас творит закона. Что мене ищете убити?
<p>20 Отвeща народ и рече: бeса ли имаши? кто тебе ищет убити?
<p>21 Отвeща Иисус и рече им: едино дeло сотворих, и вси дивитеся.
<p>22 Сего ради моисей даде вам обрeзание, не яко от моисеа есть, но от отец: и в субботу обрeзаете человeка:
<p>23 аще обрeзание приемлет человeк в субботу, да не разорится закон моисеов: на мя ли гнeваетеся, яко всего человeка здрава сотворих в субботу?
<p>24 не судите на лица, но праведный суд судите.
<p>25 Глаголаху убо нeцыи от иерусалимлян: не сей ли есть, егоже ищут убити?
<p>26 и се, не обинуяся глаголет, и ничесоже ему не глаголют: еда како разумeша князи, яко сей есть Христос?
<p>27 но сего вeмы, откуду есть: Христос же егда приидет, никтоже вeсть, откуду будет.
<p>28 Воззва убо в церкви учя Иисус и глаголя: и мене вeсте, и вeсте, откуду есмь: и о себe не приидох, но есть истинен пославый мя, егоже вы не вeсте:
<p>29 аз вeм его, яко от него есмь, и той мя посла.
<p>30 Искаху убо, да имут его: и никтоже возложи нань руки, яко не у бe пришел час его.
<p>31 Мнози же от народа вeроваша в него, и глаголаху, яко Христос, егда приидет, еда больша знамения сотворит, яже сей творит?
<p>32 Слышаша фарисее народ ропщущь о нем сия: и послаша фарисее и архиерее слуги, да имут его.
<p>33 Рече убо Иисус: еще мало время с вами есмь, и иду к пославшему мя:
<p>34 взыщете мене, и не обрящете: и идeже есмь аз, вы не можете приити.
<p>35 Рeша же иудее к себe: камо сей хощет ити, яко мы не обрящем его? еда в разсeяние еллинское хощет ити и учити еллины?
<p>36 что есть сие слово, еже рече: взыщете мене, и не обрящете? и идeже есмь аз, вы не можете приити?
<p>37 В послeдний же день великий праздника стояше Иисус, и зваше, глаголя: аще кто жаждет, да приидет ко мнe и пиет:
<p>38 вeруяй в мя, якоже рече писание, рeки от чрева его истекут воды живы.
<p>39 Сие же рече о дусe, егоже хотяху приимати вeрующии во имя его: не у бо бe дух святый, яко Иисус не у бe прославлен.
<p>40 Мнози же от народа слышавше слово, глаголаху: сей есть воистинну пророк.
<p>41 Друзии глаголаху: сей есть Христос. Овии же глаголаху: еда от галилеи Христос приходит?
<p>42 не писание ли рече, яко от сeмене давидова и от вифлеемския веси, идeже бe давид, Христос приидет?
<p>43 Распря убо бысть в народe его ради.
<p>44 Нeцыи же от них хотяху яти его: но никтоже возложи нань руцe.
<p>45 Приидоша же слуги ко архиереом и фарисеом: и рeша им тии: почто не приведосте его?
<p>46 Отвeщаша слуги: николиже тако есть глаголал человeк, яко сей человeк.
<p>47 Отвeщаша убо им фарисее: еда и вы прельщени бысте?
<p>48 еда кто от князь вeрова в онь, или от фарисей?
<p>49 но народ сей, иже не вeсть закона, прокляти суть.
<p>50 Глагола никодим к ним, иже пришедый к нему нощию, един сый от них:
<p>51 еда закон наш судит человeку, аще не слышит от него прежде и разумeет, что творит?
<p>52 Отвeщаша и рекоша ему: еда и ты от галилеи еси? испытай и виждь, яко пророк от галилеи не приходит.
<p>53 И иде кийждо в дом свой.
<h4>8</h4>
<p>1 Иисус же иде в гору елеонску.
<p>2 Заутра же паки прииде в церковь, и вси людие идяху к нему: и сeд учаше их.
<p>3 Приведоша же книжницы и фарисее к нему жену в прелюбодeянии яту, и поставивше ю посредe,
<p>4 глаголаша ему: учителю, сия жена ята есть нынe в прелюбодeянии:
<p>5 в законe же нам моисей повелe таковыя камением побивати: ты же что глаголеши?
<p>6 Сие же рeша искушающе его, да быша имeли что глаголати нань. Иисус же долу преклонься, перстом писаше на земли, не слагая им.
<p>7 Якоже прилeжаху вопрошающе его, восклонься рече к ним: иже есть без грeха в вас, прежде (первый) верзи камень на ню.
<p>8 И паки долу преклонься, писаше на земли.
<p>9 Они же слышавше и совeстию обличаеми, исхождаху един по единому, наченше от старец до послeдних: и оста един Иисус, и жена посредe сущи.
<p>10 Восклонься же Иисус, и ни единаго видeв, точию жену, рече ей: жено, гдe суть, иже важдаху на тя? никийже ли тебе осуди?
<p>11 Она же рече: никтоже, Господи. Рече же ей Иисус: ни аз тебе осуждаю: иди, и отселe ктому не согрeшай.
<p>12 Паки же им Иисус рече, глаголя: аз есмь свeт миру: ходяй по мнe не имать ходити во тьмe, но имать свeт животный.
<p>13 Рeша убо ему фарисее: ты о себe сам свидeтельствуеши: свидeтельство твое нeсть истинно.
<p>14 Отвeща Иисус и рече им: аще аз свидeтельствую о себe, истинно есть свидeтельство мое: яко вeм, откуду приидох и камо иду: вы же не вeсте, откуду прихожду и камо гряду:
<p>15 вы по плоти судите, аз не сужду никомуже:
<p>16 и аще сужду аз, суд мой истинен есть: яко един нeсмь, но аз и пославый мя Отц:
<p>17 и в законe же вашем писано есть, яко двою человeку свидeтельство истинно есть:
<p>18 аз есмь свидeтельствуяй о мнe самом, и свидeтельствует о мнe пославый мя Отц.
<p>19 Глаголаху же ему: гдe есть Отец твой? Отвeща Иисус: ни мене вeсте, ни Отца моего: аще мя бысте вeдали, и Отца моего вeдали бысте.
<p>20 Сия глаголы глагола Иисус в газофилакии, учя в церкви: и никтоже ят его, яко не у бe пришел час его.
<p>21 Рече же им паки Иисус: аз иду, и взыщете мене, и во грeсe вашем умрете: аможе аз иду, вы не можете приити.
<p>22 Глаголаху убо иудее: еда ся сам убиет, яко глаголет: аможе аз иду, вы не можете приити?
<p>23 И рече им: вы от нижних есте, аз от вышних есмь: вы от мира сего есте, аз нeсмь от мира сего:
<p>24 рeх убо вам, яко умрете во грeсeх ваших: аще бо не имете вeры, яко аз есмь, умрете во грeсeх ваших.
<p>25 Глаголаху убо ему: ты кто еси? И рече им Иисус: начаток, яко и глаголю вам:
<p>26 многа имам о вас глаголати и судити: но пославый мя истинен есть, и аз яже слышах от него, сия глаголю в мирe.
<p>27 Не разумeша убо, яко Отца им глаголаше.
<p>28 Рече же им Иисус: егда вознесете Сына человeческаго, тогда уразумeете, яко аз есмь, и о себe ничесоже творю, но, якоже научи мя Отец мой, сия глаголю:
<p>29 и пославый мя со мною есть: не остави мене единаго Отц, яко аз угодная ему всегда творю.
<p>30 Сия ему глаголющу, мнози вeроваша в него.
<p>31 Глаголаше убо Иисус к вeровавшым ему иудеом: аще вы пребудете во словеси моем, воистинну ученицы мои будете:
<p>32 и уразумeете истину, и истина свободит вы.
<p>33 Отвeщаша и рeша ему: сeмя авраамле есмы, и никомуже работахом николиже: како ты глаголеши, яко свободни будете?
<p>34 Отвeща им Иисус: аминь, аминь глаголю вам, яко всяк творяй грeх раб есть грeха:
<p>35 раб же не пребывает в дому во вeк: сын пребывает во вeк:
<p>36 аще убо Сын вы свободит, воистинну свободни будете:
<p>37 вeм, яко сeмя авраамле есте: но ищете мене убити, яко слово мое не вмeщается в вы:
<p>38 аз, еже видeх у Отца моего, глаголю: и бы убо, еже видeсте у отца вашего, творите.
<p>39 Отвeщаша и рeша ему: отец наш авраам есть. Глагола им Иисус: аще чада авраамля бысте были, дeла авраамля бысте творили:
<p>40 нынe же ищете мене убити, человeка, иже истину вам глаголах, юже слышах от Бога: сего авраам нeсть сотворил:
<p>41 вы творите дeла отца вашего. Рeша же ему: мы от любодeяния нeсмы рождени: единаго Отца имамы, Бога.
<p>42 Рече же им Иисус: аще Бог Отец ваш бы был, любили бысте убо мене: аз бо от Бога изыдох и приидох: не о себe бо приидох, но той мя посла:
<p>43 почто бесeды моея не разумeете? яко не можете слышати словесе моего:
<p>44 вы отца вашего диавола есте, и похоти отца вашего хощете творити: он человeкоубийца бe искони, и во истинe не стоит, яко нeсть истины в нем: егда глаголет лжу, от своих глаголет: яко ложь есть и отец лжи:
<p>45 аз же зане истину глаголю, не вeруете мнe:
<p>46 кто от вас обличает мя о грeсe? аще ли истину глаголю, почто вы не вeруете мнe?
<p>47 иже есть от Бога, глаголов Божиих послушает: сего ради вы не послушаете, яко от Бога нeсте.
<p>48 Отвeщаша убо иудее и рeша ему: не добрe ли мы глаголем, яко самарянин еси ты и бeса имаши?
<p>49 Отвeща Иисус: аз бeса не имам, но чту Отца моего, и вы не чтете мене:
<p>50 аз же не ищу славы моея: есть ищя и судя:
<p>51 аминь, аминь глаголю вам: аще кто слово мое соблюдет, смерти не имать видeти во вeки.
<p>52 Рeша убо ему жидове: нынe разумeхом, яко бeса имаши: авраам умре и пророцы, и ты глаголеши: аще кто слово мое соблюдет, смерти не имать вкусити во вeки:
<p>53 еда ты болий еси отца нашего авраама, иже умре? и пророцы умроша: кого себе сам ты твориши?
<p>54 Отвeща Иисус: аще аз славлюся сам, слава моя ничесоже есть: есть Отец мой славяй мя, егоже вы глаголете, яко Бог ваш есть:
<p>55 и не познасте его, аз же вeм его: и аще реку, яко не вeм его, буду подобен вам ложь: но вeм его, и слово его соблюдаю:
<p>56 авраам отец ваш рад бы был, да бы видeл день мой: и видe, и возрадовася.
<p>57 Рeша убо иудее к нему: пятидесят лeт не у имаши, и авраама ли еси видeл?
<p>58 Рече же им Иисус: аминь, аминь глаголю вам: прежде даже авраам не бысть, аз есмь.
<p>59 Взяша убо камение, да вергут нань: Иисус же скрыся, и изыде из церкве, прошед посредe их: и мимохождаше тако.
<h4>9</h4>
<p>1 И мимоидый видe человeка слeпа от рождества.
<p>2 И вопросиша его ученицы его, глаголюще: равви, кто согрeши, сей ли, или родителя его, яко слeп родися?
<p>3 Отвeща Иисус: ни сей согрeши, ни родителя его, но да явятся дeла Божия на нем:
<p>4 мнe подобает дeлати дeла пославшаго мя, дондеже день есть: приидет нощь, егда никтоже может дeлати:
<p>5 егда в мирe есмь, свeт есмь миру.
<p>6 Сия рек, плюну на землю, и сотвори брение от плюновения, и помаза очи брением слeпому,
<p>7 и рече ему: иди, умыйся в купeли силоамстe, еже сказается, послан. Иде убо, и умыся, и прииде видя.
<p>8 Сосeди же и иже бяху видeли его прежде, яко слeп бe, глаголаху: не сей ли есть сeдяй и просяй?
<p>9 Овии глаголаху, яко сей есть: инии же глаголаху, яко подобен ему есть. Он же глаголаше, яко аз есмь.
<p>10 Глаголаху же ему: како ти отверзостeся очи?
<p>11 Отвeща он и рече: человeк нарицаемый Иисус брение сотвори, и помаза очи мои, и рече ми: иди в купeль силоамлю и умыйся. Шед же и умывся, прозрeх.
<p>12 Рeша убо ему: кто (гдe) той есть? Глагола: не вeм.
<p>13 Ведоша же его к фарисеом, иже бe иногда слeп.
<p>14 Бe же суббота, егда сотвори брение Иисус и отверзе ему очи.
<p>15 Паки же вопрошаху его и фарисее, како прозрe. Он же рече им: брение положи мнe на очи, и умыхся, и вижу.
<p>16 Глаголаху убо от фарисеи нeцыи: нeсть сей от Бога человeк, яко субботу не хранит. Овии глаголаху: како может человeк грeшен сицева знамения творити? И распря бe в них.
<p>17 Глаголаху убо слeпцу паки: ты что глаголеши о нем, яко отверзе очи твои? Он же рече, яко пророк есть.
<p>18 Не яша убо вeры иудее о нем, яко слeп бe и прозрe, дондеже возгласиша родителя того прозрeвшаго
<p>19 и вопросиша я, глаголюще: сей ли есть сын ваю, егоже вы глаголете, яко слeп родися? како убо нынe видит?
<p>20 Отвeщаста же им родителя его и рeста: вeмы, яко сей есть сын наю и яко слeп родися:
<p>21 како же нынe видит, не вeмы: или кто отверзе ему очи, мы не вeмы: сам возраст имать, самого вопросите, сам о себe да глаголет.
<p>22 Сия рекоста родителя его, яко боястася жидов: уже бо бяху сложилися жидове, да, аще кто его исповeсть Христа, отлучен от сонмища будет:
<p>23 сего ради родителя его рекоста, яко возраст имать, самого вопросите.
<p>24 Возгласиша же вторицею человeка, иже бe слeп, и рeша ему: даждь славу Богу: мы вeмы, яко человeк сей грeшен есть.
<p>25 Отвeща убо он и рече: аще грeшен есть, не вeм: едино вeм, яко слeп бeх, нынe же вижу.
<p>26 Рeша же ему паки: что сотвори тебe? како отверзе очи твои?
<p>27 Отвeща им: рекох вам уже, и не слышасте: что паки хощете слышати? еда и вы ученицы его хощете быти?
<p>28 Они же укориша его и рeша ему: ты ученик еси того: мы же моисеовы есмы ученицы:
<p>29 мы вeмы, яко моисеови глагола Бог: сего же не вeмы, откуду есть.
<p>30 Отвeща человeк и рече им: о сем бо дивно есть, яко вы не вeсте, откуду есть, и отверзе очи мои:
<p>31 вeмы же, яко грeшники Бог не послушает: но аще кто Богочтец есть и волю его творит, того послушает:
<p>32 от вeка нeсть слышано, яко кто отверзе очи слeпу рождену:
<p>33 аще не бы был сей от Бога, не могл бы творити ничесоже.
<p>34 Отвeщаша и рeша ему: во грeсeх ты родился еси весь, и ты ли ны учиши? И изгнаша его вон.
<p>35 Услыша Иисус, яко изгнаша его вон: и обрeт его, рече ему: ты вeруеши ли в Сына Божия?
<p>36 Отвeща он и рече: и кто есть, Господи, да вeрую в него?
<p>37 Рече же ему Иисус: и видeл еси его, и глаголяй с тобою той есть.
<p>38 Он же рече: вeрую, Господи. И поклонися ему.
<p>39 И рече Иисус: на суд аз в мир сей приидох, да невидящии видят, и видящии слeпи будут.
<p>40 И слышаша от фарисей сия сущии с ним, и рeша ему: еда и мы слeпи есмы?
<p>41 Рече им Иисус: аще бысте слeпи были, не бысте имeли грeха: нынe же глаголете, яко видим: грeх убо ваш пребывает.
<h4>10</h4>
<p>1 Аминь, аминь глаголю вам: не входяй дверьми во двор овчий, но прелазя инудe, той тать есть и разбойник:
<p>2 а входяй дверьми пастырь есть овцам:
<p>3 сему дверник отверзает, и овцы глас его слышат, и своя овцы глашает по имени, и изгонит их:
<p>4 и егда своя овцы ижденет, пред ними ходит: и овцы по нем идут, яко вeдят глас его:
<p>5 по чуждем же не идут, но бeжат от него, яко не знают чуждаго гласа.
<p>6 Сию притчу рече им Иисус: они же не разумeша, что бяше, яже глаголаше им.
<p>7 Рече же паки им Иисус: аминь, аминь глаголю вам, яко аз есмь дверь овцам.
<p>8 Вси, елико их прииде прежде мене, татие суть и разбойницы: но не послушаша их овцы.
<p>9 Аз есмь дверь: мною аще кто внидет, спасется: и внидет и изыдет, и пажить обрящет.
<p>10 Тать не приходит, развe да украдет и убиет и погубит: аз приидох, да живот имут и лишше имут.
<p>11 Аз есмь пастырь добрый: пастырь добрый душу свою полагает за овцы:
<p>12 а наемник, иже нeсть пастырь, емуже не суть овцы своя, видит волка грядуща, и оставляет овцы, и бeгает: и волк расхитит их, и распудит овцы:
<p>13 а наемник бeжит, яко наемник есть, и нерадит о овцах.
<p>14 Аз есмь пастырь добрый: и знаю моя, и знают мя моя:
<p>15 якоже знает мя Отц, и аз знаю Отца: и душу мою полагаю за овцы.
<p>16 И ины овцы имам, яже не суть от двора сего: и тыя ми подобает привести, и глас мой услышат: и будет едино стадо и един пастырь.
<p>17 Сего ради мя Отец любит, яко аз душу мою полагаю, да паки прииму ю:
<p>18 никтоже возмет ю от мене, но аз полагаю ю о себe: область имам положити ю, и область имам паки прияти ю. Сию заповeдь приях от Отца моего.
<p>19 Распря же паки бысть во иудеех за словеса сия.
<p>20 Глаголаху же мнози от них: бeса имать и неистов есть: что его послушаете?
<p>21 Инии глаголаху: сии глаголи не суть бeснующагося: еда может бeс слeпым очи отверсти?
<p>22 Быша же тогда обновления во иерусалимeх, и зима бe.
<p>23 И хождаше Иисус в церкви, в притворe соломони.
<p>24 Обыдоша же его иудее, и глаголаху ему: доколe душы нашя вземлеши, аще ты еси Христос, рцы нам не обинуяся.
<p>25 Отвeща им Иисус: рeх вам, и не вeруете: дeла, яже аз творю о имени Отца моего, та свидeтельствуют о мнe:
<p>26 но вы не вeруете: нeсте бо от овец моих, якоже рeх вам:
<p>27 овцы моя гласа моего слушают, и аз знаю их, и по мнe грядут:
<p>28 и аз живот вeчный дам им, и не погибнут во вeки, и не восхитит их никтоже от руки моея:
<p>29 Отец мой, иже даде мнe, болий всeх есть: и никтоже может восхитити их от руки Отца моего:
<p>30 аз и Отец едино есма.
<p>31 Взяша же камение паки иудее, да побиют его.
<p>32 Отвeща им Иисус: многа добра дeла явих вам от Отца моего: за кое их дeло камение мещете на мя?
<p>33 Отвeщаша ему иудее, глаголюще: о добрe дeлe камение не мещем на тя, но о хулe, яко ты, человeк сый, твориши себе Бога.
<p>34 Отвeща им Иисус: нeсть ли писано в законe вашем: аз рeх: бози есте?
<p>35 Аще оных рече богов, к нимже слово Божие бысть, и не может разоритися писание:
<p>36 егоже Отец святи и посла в мир, вы глаголете, яко хулу глаголеши, зане рeх: Сын Божий есмь.
<p>37 Аще не творю дeла Отца моего, не имите ми вeры:
<p>38 аще ли творю, аще и мнe не вeруете, дeлом моим вeруйте: да разумeете и вeруете, яко во мнe Отц, и аз в нем.
<p>39 Искаху убо паки яти его: и изыде от рук их,
<p>40 и иде паки на он пол иордана, на мeсто, идeже бe иоанн прежде крестя: и пребысть ту.
<p>41 И мнози приидоша к нему, и глаголаху, яко иоанн убо знамения не сотвори ни единаго: вся же, елика рече иоанн о сем, истинна бяху.
<p>42 И мнози вeроваша в него ту.
<h4>11</h4>
<p>1 Бe же нeкто боля лазарь от вифании, от веси мариины и марфы сестры ея.
<p>2 Бe же мариа помазавшая Господа миром и отершая нозe его власы своими, еяже брат лазарь боляше.
<p>3 Посластe убо сестрe к нему, глаголющe: Господи, се, егоже любиши, болит.
<p>4 Слышав же Иисус рече: сия болeзнь нeсть к смерти, но о славe Божии, да прославится Сын Божий ея ради.
<p>5 Любляше же Иисус марфу и сестру ея и лазаря.
<p>6 Егда же услыша, яко болит, тогда пребысть на немже бe мeстe два дни.
<p>7 Потом же глагола учеником: идем во иудею паки.
<p>8 Глаголаша ему ученицы: равви, нынe искаху тебе камением побити иудее, и паки ли идеши тамо?
<p>9 Отвeща Иисус: не два ли надесяте часа еста во дни? аще кто ходит во дни, не поткнется, яко свeт мира сего видит:
<p>10 аще же кто ходит в нощи, поткнется, яко нeсть свeта в нем.
<p>11 Сия рече, и посем глагола им: лазарь друг наш успе: но иду, да возбужу его.
<p>12 Рeша убо ученицы его: Господи, аще успе, спасен будет.
<p>13 Рече же Иисус о смерти его: они же мнeша, яко о успении Сына глаголет.
<p>14 Тогда рече им Иисус не обинуяся: лазарь умре:
<p>15 и радуюся вас ради, да вeруете, яко не бeх тамо: но идем к нему.
<p>16 Рече же фома, глаголемый близнец, учеником: идем и мы, да умрем с ним.
<p>17 Пришед же Иисус, обрeте его четыри дни уже имуща во гробe.
<p>18 Бe же вифаниа близ иерусалима яко стадий пятьнадесять,
<p>19 и мнози от иудей бяху пришли к марфe и марии, да утeшат их о братe ею.
<p>20 Марфа убо егда услыша, яко Иисус грядет, срeте его: мариа же дома сeдяше.
<p>21 Рече же марфа ко Иисусу: Господи, аще бы еси здe был, не бы брат мой умерл:
<p>22 но и нынe вeм, яко елика аще просиши от Бога, даст тебe Бог.
<p>23 Глагола ей Иисус: воскреснет брат твой.
<p>24 Глагола ему марфа: вeм, яко воскреснет в воскрешение, в послeдний день.
<p>25 Рече же ей Иисус: аз есмь воскрешение и живот: вeруяй в мя, аще и умрет, оживет:
<p>26 и всяк живый и вeруяй в мя не умрет во вeки. Емлеши ли вeру сему?
<p>27 Глагола ему: ей, Господи: аз вeровах, яко ты еси Христос Сын Божий, иже в мир грядый.
<p>28 И сия рекши, иде и пригласи марию сестру свою тай, рекши: учитель пришел есть, и глашает тя.
<p>29 Она же яко услыша, воста скоро и иде к нему.
<p>30 Не уже бо бe пришел Иисус в весь, но бe на мeстe, идeже срeте его марфа.
<p>31 Иудее же убо сущии с нею в дому и утeшающе ю, видeвше марию, яко скоро воста и изыде, по ней идоша, глаголюще, яко идет на гроб, да плачет тамо.
<p>32 Мариа же яко прииде, идeже бe Иисус, видeвши его, паде ему на ногу, глаголющи ему: Господи, аще бы еси был здe, не бы умерл мой брат.
<p>33 Иисус убо, яко видe ю плачущуся и пришедшыя с нею иудеи плачущя, запрети духу, и возмутися сам,
<p>34 и рече: гдe положисте его? Глаголаша ему: Господи, прииди и виждь.
<p>35 Прослезися Иисус.
<p>36 Глаголаху убо жидове: виждь, како любляше его.
<p>37 Нeцыи же от них рeша: не можаше ли сей, отверзый очи слeпому, сотворити, да и сей не умрет?
<p>38 Иисус же паки претя в себe, прииде ко гробу. Бe же пещера, и камень лежаше на ней.
<p>39 Глагола Иисус: возьмите камень. Глагола ему сестра умершаго марфа: Господи, уже смердит: четверодневен бо есть.
<p>40 Глагола ей Иисус: не рeх ли ти, яко аще вeруеши, узриши славу Божию?
<p>41 Взяша убо камень, идeже бe умерый лежя. Иисус же возведе очи горe и рече: Отче, хвалу тебe воздаю, яко услышал еси мя:
<p>42 аз же вeдeх, яко всегда мя послушаеши: но народа ради стоящаго окрест рeх, да вeру имут, яко ты мя послал еси.
<p>43 И сия рек, гласом великим воззва: лазаре, гряди вон.
<p>44 И изыде умерый, обязан рукама и ногама укроем, и лице его убрусом обязано. Глагола им Иисус: разрeшите его, и оставите ити.
<p>45 Мнози убо от иудей пришедшии к марии и видeвше, яже сотвори Иисус, вeроваша в него:
<p>46 нeцыи же от них идоша к фарисеом и рекоша им, яже сотвори Иисус.
<p>47 Собраша убо архиерее и фарисее сонм, и глаголаху: что сотворим? яко человeк сей многа знамения творит:
<p>48 аще оставим его тако, вси увeруют в него: и приидут римляне, и возмут мeсто и язык наш.
<p>49 Един же нeкто от них каиафа, архиерей сый лeту тому, рече им: вы не вeсте ничесоже,
<p>50 ни помышляете, яко уне есть нам, да един человeк умрет за люди, а не весь язык погибнет.
<p>51 Сего же о себe не рече: но архиерей сый лeту тому, прорече, яко хотяше Иисус умрети за люди,
<p>52 и не токмо за люди, но да и чада Божия расточеная соберет во едино.
<p>53 От того убо дне совeщаша, да убиют его.
<p>54 Иисус же ктому не явe хождаше во иудеех, но иде оттуду во страну близ пустыни, во ефрем нарицаемый град, и ту хождаше со ученики своими.
<p>55 Бe же близ пасха иудейска, и взыдоша мнози во иерусалим от стран прежде пасхи, да очистятся.
<p>56 Искаху убо Иисуса, и глаголаху к себe, в церкви стояще: что мнится вам, яко не имать ли приити в праздник?
<p>57 Даша же архиерее и фарисее заповeдь, да аще кто ощутит его, гдe будет, повeсть, яко да имут его.
<h4>12</h4>
<p>1 Иисус же прежде шести дний пасхи прииде в вифанию, идeже бe лазарь умерый, егоже воскреси от мертвых.
<p>2 Сотвориша же ему вечерю ту, и марфа служаше: лазарь же един бe от возлежащих с ним.
<p>3 Мариа же приемши литру мира нарда пистика многоцeнна, помаза нозe Иисусовe, и отре власы своими нозe его: храмина же исполнися от вони масти благовонныя.
<p>4 Глагола же един от ученик его, иуда симонов искариотский, иже хотяше его предати:
<p>5 чесо ради миро сие не продано бысть на триех стeх пeнязь и дано нищым?
<p>6 Сие же рече, не яко о нищих печашеся, но яко тать бe, и ковчежец имeяше, и вметаемая ношаше.
<p>7 Рече же Иисус: не дeйте ея, да в день погребения моего соблюдет е:
<p>8 нищыя бо всегда имате с собою, мене же не всегда имате.
<p>9 Разумe же народ мног от иудей, яко ту есть: и приидоша не Иисуса ради токмо, но да и лазаря видят, егоже воскреси от мертвых.
<p>10 Совeщаша же архиерее, да и лазаря убиют,
<p>11 яко мнози его ради идяху от иудей и вeроваху во Иисуса.
<p>12 Во утрий же день народ мног пришедый в праздник, слышавше, яко Иисус грядет во иерусалим,
<p>13 прияша ваиа от финик, и изыдоша в срeтение ему, и зваху глаголюще: осанна, благословен грядый во имя Господне, царь Израилев.
<p>14 Обрeт же Иисус осля, всeде на не, якоже есть писано:
<p>15 не бойся, дщи сионя: се царь твой грядет, сeдя на жребяти осли.
<p>16 Сих же не разумeша ученицы его прежде: но егда прославися Иисус, тогда помянуша, яко сия быша о нем писана, и сия сотвориша ему.
<p>17 Свидeтельствоваше убо народ, иже бe прежде с ним, егда лазаря возгласи от гроба и воскреси его от мертвых:
<p>18 сего ради и срeте его народ, яко слышаша его сие сотворша знамение.
<p>19 Фарисее убо рeша к себe: видите, яко никаяже польза есть? се мир по нем идет.
<p>20 Бяху же нeцыи еллини от пришедших, да поклонятся в праздник:
<p>21 сии убо приступиша к филиппу, иже бe от вифсаиды галилейския, и моляху его, глаголюще: господи, хощем Иисуса видeти.
<p>22 Прииде филипп и глагола андреови: и паки андрей и филипп глаголаста Иисусови.
<p>23 Иисус же отвeща има, глаголя: прииде час, да прославится Сын человeческий:
<p>24 аминь, аминь глаголю вам: аще зерно пшенично пад на земли не умрет, то едино пребывает: аще же умрет, мног плод сотворит:
<p>25 любяй душу свою, погубит ю: и ненавидяй души своея в мирe сем, в живот вeчный сохранит ю:
<p>26 аще кто мнe служит, мнe да послeдствует: и идeже есмь аз, ту и слуга мой будет: и аще кто мнe служит, почтит его Отец мой:
<p>27 нынe душа моя возмутися и что реку? Отче, спаси мя от часа сего: но сего ради приидох на час сей:
<p>28 Отче, прослави имя твое. Прииде же глас с небесе: и прославих, и паки прославлю.
<p>29 Народ же стояй и слышав, глаголаху: гром бысть. Инии глаголаху: ангел глагола ему.
<p>30 Отвeща Иисус и рече: не мене ради глас сей бысть, но народа ради:
<p>31 нынe суд есть миру сему: нынe князь мира сего изгнан будет вон:
<p>32 и аще аз вознесен буду от земли, вся привлеку к себe.
<p>33 Сие же глаголаше, назнаменуя, коею смертию хотяше умрети.
<p>34 Отвeща ему народ: мы слышахом от закона, яко Христос пребывает во вeки: како ты глаголеши: вознестися подобает Сыну человeческому? кто есть сей Сын человeческий?
<p>35 Рече же им Иисус: еще мало время свeт в вас есть: ходите, дондеже свeт имате, да тьма вас не имет: и ходяй во тьмe не вeсть, камо идет:
<p>36 дондеже свeт имате, вeруйте во свeт, да сынове свeта будете. Сия глагола Иисус, и отшед скрыся от них.
<p>37 Толика знамения сотворшу ему пред ними, не вeроваху в него,
<p>38 да сбудется слово исаии пророка, еже рече: Господи, кто вeрова слуху нашему? и мышца Господня кому открыся?
<p>39 Сего ради не можаху вeровати, яко паки рече исаиа:
<p>40 ослeпи очи их, и окаменил есть сердца их, да не видят очима, ни разумeют сердцем, и обратятся, и исцeлю их.
<p>41 Сия рече исаиа, егда видe славу его и глагола о нем.
<p>42 Обаче убо и от князь мнози вeроваша в него: но фарисей ради не исповeдоваху, да не из сонмищ изгнани будут:
<p>43 возлюбиша бо паче славу человeческую, неже славу Божию.
<p>44 Иисус же воззва и рече: вeруяй в мя не вeрует в мя, но в пославшаго мя:
<p>45 и видяй мя видит пославшаго мя:
<p>46 аз свeт в мир приидох, да всяк вeруяй в мя во тьмe не пребудет:
<p>47 и аще кто услышит глаголы моя и не вeрует, аз не сужду ему: не приидох бо, да сужду мирови, но да спасу мир:
<p>48 отметаяйся мене и не приемляй глагол моих имать судящаго ему: слово, еже глаголах, то судит ему в послeдний день:
<p>49 яко аз от себе не глаголах: но пославый мя Отц, той мнe заповeдь даде, что реку и что возглаголю:
<p>50 и вeм, яко заповeдь его живот вeчный есть: яже убо аз глаголю, якоже рече мнe Отц, тако глаголю.
<h4>13</h4>
<p>1 Прежде же праздника пасхи, вeдый Иисус, яко прииде ему час, да прейдет от мира сего ко Отцу, возлюбль своя сущыя в мирe, до конца возлюби их.
<p>2 И вечери бывшей, диаволу уже вложившу в сердце иудe симонову искариотскому, да его предаст,
<p>3 вeдый Иисус, яко вся даде ему Отец в руцe, и яко от Бога изыде и к Богу грядет:
<p>4 воста от вечери, и положи ризы, и прием лентион, препоясася:
<p>5 потом влия воду во умывальницу, и начат умывати ноги учеником и отирати лентием, имже бe препоясан.
<p>6 Прииде же к симону петру, и глагола ему той: Господи, ты ли мои умыеши нозe?
<p>7 Отвeща Иисус и рече ему: еже аз творю, ты не вeси нынe, уразумeеши же по сих.
<p>8 Глагола ему петр: не умыеши ногу моею во вeки. Отвeща ему Иисус: аще не умыю тебе, не имаши части со мною.
<p>9 Глагола ему симон петр: Господи, не нозe мои токмо, но и руцe и главу.
<p>10 Глагола ему Иисус: измовенный не требует, токмо нозe умыти, есть бо весь чист: и вы чисти есте, но не вси.
<p>11 Вeдяше бо предающаго его: сего ради рече, яко не вси чисти есте.
<p>12 Егда же умы ноги их, прият ризы своя, возлег паки, рече им: вeсте ли, что сотворих вам?
<p>13 Вы глашаете мя учителя и Господа: и добрe глаголете, есмь бо.
<p>14 Аще убо аз умых ваши нозe, Господь и учитель, и вы должни есте друг другу умывати нозe:
<p>15 образ бо дах вам, да, якоже аз сотворих вам, и вы творите.
<p>16 Аминь, аминь глаголю вам: нeсть раб болий господа своего, ни посланник болий пославшаго его.
<p>17 Аще сия вeсте, блажени есте, аще творите я.
<p>18 Не о всeх вас глаголю: аз бо вeм, ихже избрах: но да писание сбудется: ядый со мною хлeб воздвиже на мя пяту свою.
<p>19 Отселe глаголю вам, прежде даже не будет, да, егда будет, вeру имете, яко аз есмь.
<p>20 Аминь, аминь глаголю вам: приемляй, аще кого послю, мене приемлет: а приемляй мене приемлет пославшаго мя.
<p>21 Сия рек Иисус возмутися духом, и свидeтельствова, и рече: аминь, аминь глаголю вам, яко един от вас предаст мя.
<p>22 Сзирахуся убо между собою ученицы, недоумeющеся, о ком глаголет.
<p>23 Бe же един от ученик его возлежя на лонe Иисусовe, егоже любляше Иисус:
<p>24 поману же сему симон петр вопросити, кто бы был, о немже глаголет.
<p>25 Напад же той на перси Иисусовы, глагола ему: Господи, кто есть?
<p>26 Отвeща Иисус: той есть, емуже аз омочив хлeб подам. И омочь хлeб, даде иудe симонову искариотскому.
<p>27 И по хлeбe тогда вниде в онь сатана. Глагола убо ему Иисус: еже твориши, сотвори скоро.
<p>28 Сего же никтоже разумe от возлежащих, к чесому рече ему.
<p>29 Нeцыи же мняху, понеже ковчежец имяше иуда, яко глаголет ему Иисус: купи, еже требуем на праздник: или нищым да нeчто даст.
<p>30 Приим же он хлeб, абие изыде: бe же нощь. Егда изыде,
<p>31 глагола Иисус: нынe прославися Сын человeческий, и Бог прославися о нем:
<p>32 аще Бог прославися о нем, и Бог прославит его в себe, и абие прославит его.
<p>33 Чадца, еще с вами мало есмь: взыщете мене, и якоже рeх иудеом, яко аможе аз иду, вы не можете приити: и вам глаголю нынe.
<p>34 Заповeдь новую даю вам, да любите друг друга: якоже возлюбих вы, да и вы любите себе:
<p>35 о сем разумeют вси, яко мои ученцы есте, аще любовь имате между собою.
<p>36 Глагола ему симон петр: Господи, камо идеши? Отвeща ему Иисус: аможе аз иду, не можеши нынe по мнe ити: послeди же по мнe идеши.
<p>37 Глагола ему петр: Господи, почто не могу нынe по тебe ити? нынe душу мою за тя положу.
<p>38 Отвeща ему Иисус: душу ли твою за мя положиши? аминь, аминь глаголю тебe: не возгласит алектор, дондеже отвержешися мене трищи.
<h4>14</h4>
<p>1 Да не смущается сердце ваше: вeруйте в Бога, и в мя вeруйте:
<p>2 в дому Отца моего обители многи суть: аще ли же ни, рекл бых вам: иду уготовати мeсто вам:
<p>3 и аще (аще пойду и) уготовлю мeсто вам, паки прииду и поиму вы к себe, да, идeже есмь аз и вы будете:
<p>4 и аможе аз иду, вeсте, и путь вeсте.
<p>5 Глагола ему фома: Господи, не вeмы, камо идеши: и како можем путь вeдeти?
<p>6 Глагола ему Иисус: аз есмь путь и истина и живот: никтоже приидет ко Отцу, токмо мною:
<p>7 аще мя бысте знали, и Отца моего знали бысте убо: и отселe познасте его, и видeсте его.
<p>8 Глагола ему филипп: Господи, покажи нам Отца, и довлeет нам.
<p>9 Глагола ему Иисус: толико время с вами есмь, и не познал еси мене, филиппе? видeвый мене видe Отца: и како ты глаголеши: покажи нам Отца?
<p>10 не вeруеши ли, яко аз во Отцe, и Отец во мнe есть? глаголы, яже аз глаголю вам, о себe не глаголю: Отец же во мнe пребываяй, той творит дeла:
<p>11 вeруйте мнe, яко аз во Отцe, и Отец во мнe: аще ли же ни, за та дeла вeру имите ми.
<p>12 Аминь, аминь глаголю вам: вeруяй в мя, дeла, яже аз творю, и той сотворит, и болша сих сотворит: яко аз ко Отцу моему гряду:
<p>13 и еже аще что просите от Отца во имя мое, то сотворю, да прославится Отец в Сынe:
<p>14 и аще чесо просите во имя мое, аз сотворю.
<p>15 Аще любите мя, заповeди моя соблюдите,
<p>16 и аз умолю Отца, и иного утeшителя даст вам, да будет с вами в вeк,
<p>17 дух истины, егоже мир не может прияти, яко не видит его, ниже знает его: вы же знаете его, яко в вас пребывает и в вас будет.
<p>18 Не оставлю вас сиры: прииду к вам.
<p>19 еще мало, и мир ктому не увидит мене, вы же увидите мя, яко аз живу, и вы живи будете:
<p>20 в той день уразумeете вы, яко аз во Отцe моем, и вы во мнe, и аз в вас.
<p>21 Имeяй заповeди моя и соблюдаяй их, той есть любяй мя: а любяй мя возлюблен будет Отцем моим, и аз возлюблю его, и явлюся ему сам.
<p>22 Глагола ему иуда не искариотский: Господи, и что бысть, яко нам хощеши явитися, а не мирови?
<p>23 Отвeща Иисус и рече ему: аще кто любит мя, слово мое соблюдет: и Отец мой возлюбит его, и к нему приидема, и обитель у него сотворима:
<p>24 не любяй мя словес моих не соблюдает: и слово, еже слышасте, нeсть мое, но пославшаго мя Отца.
<p>25 Сия глаголах вам в вас сый:
<p>26 утeшитель же, дух святый, егоже послет Отец во имя мое, той вы научит всему, и воспомянет вам вся, яже рeх вам.
<p>27 Мир оставляю вам, мир мой даю вам: не якоже мир дает, аз даю вам. Да не смущается сердце ваше, ни устрашает.
<p>28 Слышасте, яко аз рeх вам: иду и прииду к вам. Аще бысте любили мя, возрадовалися бысте убо, яко рeх: иду ко Отцу: яко Отец мой болий мене есть.
<p>29 И нынe рeх вам, прежде даже не будет, да, егда будет, вeру имете.
<p>30 Ктому не много глаголю с вами: грядет бо сего мира князь, и во мнe не имать нечесоже.
<p>31 Но да разумeет мир, яко люблю Отца, и якоже заповeда мнe Отц, тако творю: востаните, идем отсюду.
<h4>15</h4>
<p>1 аз есмь лоза истинная, и оц мои дeлатель есть.
<p>2 всяку розгу о мнe не творящую плода, измет ю. и всяку творящую плод, отребит ю, да множаишии плод принесет.
<p>3 уже вы чисти есте за слово, еже глаголах вам.
<p>4 будите во мнe, и аз в вас. якоже розга не может плода сотворити о себe, аще не будет на лозe. тако и вы, аще во мнe не пребудете.
<p>5 аз есмь лоза, вы же рождие. и иже будет во мнe, и аз в нем, тои сотворит плод мног. яко без мене не можете творити ничесоже.
<p>6 аще кто во мнe не пребудет, извержется вон, якоже розга, и изсышет. и собирают ю и во огнь влагают, и сгарает.
<p>7 аще пребудете во мнe и глаголы мои в вас пребудут, егоже аще хощете, просите, и будет вам.
<p>8 о сем прославися оц мои, да плод мног сотворите, и будете мои ученицы.
<p>9 якоже возлюби мя оц, и аз возлюбих вас. будите в любви моеи.
<p>10 аще заповeди моя соблюдете, пребудете в любви моеи. якоже аз заповeди оца моего соблюдох, и пребываю в его любви.
<p>11 сия глаголах вам, да радость моя в вас будет и радость ваша исполнится.
<p>12 сия есть заповeдь моя, да любите друг друга, якоже возлюбих вы.
<p>13 больши сея любве никтоже имать, да кто душу свою положит за други своя.
<p>14 вы друзи мои есте, аще творите, елика аз заповeдаю вам.
<p>15 не ктому вас глаголю рабы, яко раб не вeсть, что творит господь его. вас же рекох други, яко вся, яже слышах от оца моего, сказах вам.
<p>16 не вы мене избрасте, но аз избрах вас, и положих вас, да вы идете и плод принесете, и плод ваш пребудет. да, егоже аще просите от оца во имя мое, даст вам.
<p>17 сия заповeдаю вам, да любите друг друга.
<p>18 аще мир вас ненавидит, вeдите, яко мене прежде вас возненавидe.
<p>19 аще от мира бысте были, мир убо свое любил бы. якоже от мира нeсте, но аз избрах вы от мира, сего ради ненавидит вас мир.
<p>20 поминаите слово, еже аз рeх вам. нeсть раб болии господа своего. аще мене изгнаша, и вас изженут. аще слово мое соблюдоша, и ваше соблюдут.
<p>21 но сия вся творят вам за имя мое, яко не вeдят пославшаго мя.
<p>22 аще не бых пришел и глаголал им, грeха не быша имeли. нынe же вины (извинения) не имут о грeсe своем.
<p>23 ненавидяи мене, и оца моего ненавидит.
<p>24 аще дeл не бых сотворил в них, ихже ин никтоже сотвори, грeха не быша имeли. нынe же и видeша, и возненавидeша мене и оца моего.
<p>25 но да сбудется слово, писанное в законe их, яко возненавидeша мя туне.
<p>26 егда же приидет утeшитель, егоже аз послю вам от оца, дх истины, иже от оца исходит, тои свидeтельствует о мнe.
<p>27 и вы же свидeтельствуете, яко искони со мною есте.
<h4>16</h4>
<p>1 сия глаголах вам, да не соблазнитеся.
<p>2 от сонмищ ижденут вы. но приидет час, да всяк, иже убиет вы, возмнится службу приносити Богу.
<p>3 и сия сотворят, яко не познаша оца, ни мене.
<p>4 но сия глаголах вам, да, егда приидет час, воспомянете сия, яко аз рeх вам. сих же вам исперва не рeх, яко с вами бeх.
<p>5 нынe же иду к пославшему мя, и никтоже от вас вопрошает мене. камо идеши,
<p>6 но, яко сия глаголах вам, скорби исполних сердца ваша.
<p>7 но аз истину вам глаголю. уне есть вам, да аз иду. аще бо не иду аз, утeшитель не приидет к вам. аще ли же иду, послю его к вам.
<p>8 и пришед он обличит мир о грeсe и о правдe и о судe.
<p>9 о грeсe убо, яко не вeруют в мя.
<p>10 о правдe же, яко ко оцу моему иду, и ктому не видите мене.
<p>11 о судe же, яко князь мира сего осужден бысть.
<p>12 еще много имам глаголати вам, но не можете носити нынe.
<p>13 егда же приидет он, дх истины, наставит вы на всяку истину. не от себе бо глаголати имать, но елика аще услышит, глаголати имать, и грядущая возвeстит вам.
<p>14 он мя прославит, яко от моего приимет и возвeстит вам.
<p>15 вся, елика имать оц, моя суть. сего ради рeх, яко от моего приимет и возвeстит вам.
<p>16 вмалe, и ктому не видите мене. и паки вмалe, и узрите мя. яко иду ко оцу.
<p>17 рeша же от ученик его к себe. что есть сие, еже глаголет нам. вмалe, и не видите мене. и паки вмалe, и узрите мя. и. яко аз иду ко оцу,
<p>18 глаголаху убо. что сие есть, еже глаголет. вмалe, не вeмы, что глаголет.
<p>19 разумe же Иисус, яко хотяху его вопрошати, и рече им. о сем ли стязаетеся между собою, яко рeх. вмалe, и не видите мене. и паки вмалe, и узрите мя,
<p>20 аминь, аминь глаголю вам, яко восплачетеся и возрыдаете вы, а мир возрадуется. вы же печальни будете, но печаль ваша в радость будет.
<p>21 жена егда раждает, скорбь имать, яко прииде год ея. егда же родит отроча, ктому не помнит скорби за радость, яко родися человeк в мир.
<p>22 и вы же печаль имате убо нынe. паки же узрю вы, и возрадуется сердце ваше, и радости вашея никтоже возьмет от вас.
<p>23 и в тои день мене не воспросите ничесоже. аминь, аминь глаголю вам, яко елика аще чесо просите от оца во имя мое, даст вам.
<p>24 доселe не просисте ничесоже во имя мое. просите, и приимете, да радость ваша исполнена будет.
<p>25 сия в притчах глаголах вам. но приидет час, егда ктому в притчах не глаголю вам, но явe о оцe возвeщу вам.
<p>26 в тои день во имя мое воспросите. и не глаголю вам, яко аз умолю оца о вас.
<p>27 сам бо оц любит вы, яко вы мене возлюбисте и вeровасте, яко аз от Бога изыдох.
<p>28 изыдох от оца, и приидох в мир. и паки оставляю мир, и иду ко оцу.
<p>29 глаголаша ему ученицы его. се нынe не обинуяся глаголеши, а притчи никоеяже не глаголеши.
<p>30 нынe вeмы, яко вeси вся и не требуеши, да кто тя вопрошает. о сем вeруем, яко от Бога изшел еси.
<p>31 отвeща им Иисус. нынe ли вeруете,
<p>32 се грядет час, и нынe прииде, да разыдетеся кииждо во своя и мене единаго оставите. и нeсмь един, яко оц со мною есть.
<p>33 сия глаголах вам, да во мнe мир имате. в мирe скорбни будете. но дерзаите, яко аз побeдих мир.
<h4>17</h4>
<p>1 сия глагола Иисус, и возведе очи свои на небо, и рече. оче, прииде час. прослави Сына твоего, да и Сын твои прославит тя.
<p>2 якоже дал еси ему власть всякия плоти, да всяко еже дал еси ему, даст им живот вeчныи.
<p>3 се же есть живот вeчныи, да знают тебе единаго истиннаго Бога, и егоже послал еси Иисус Христа.
<p>4 аз прославих тя на земли, дeло соверших, еже дал еси мнe да сотворю.
<p>5 и нынe прослави мя ты, оче, у тебе самого славою, юже имeх у тебе прежде мир не бысть.
<p>6 явих имя твое человeком, ихже дал еси мнe от мира. твои бeша, и мнe их дал еси, и слово твое сохраниша.
<p>7 нынe разумeша, яко вся, елика дал еси мнe, от тебе суть.
<p>8 яко глаголы, ихже дал еси мнe, дах им. и тии прияша, и разумeша воистинну, яко от тебе изыдох, и вeроваша, яко ты мя послал еси.
<p>9 аз о сих молю. не о всем мирe молю, но о тeх, ихже дал еси мнe, яко твои суть.
<p>10 и моя вся твоя суть, и твоя моя. и прославихся в них.
<p>11 и ктому нeсмь в мирe, и сии в мирe суть, и аз к тебe гряду. оче стыи, соблюди их во имя твое, ихже дал еси мнe, да будут едино, якоже и мы.
<p>12 егда бeх с ними в мирe, аз соблюдах их во имя твое. ихже дал еси мнe, сохраних, и никтоже от них погибе, токмо сын погибельныи, да сбудется писание.
<p>13 нынe же к тебe гряду, и сия глаголю в мирe, да имут радость мою исполнену в себe.
<p>14 аз дах им слово твое, и мир возненавидe их, яко не суть от мира, якоже и аз от мира нeсмь.
<p>15 не молю, да возьмеши их от мира, но да соблюдеши их от неприязни.
<p>16 от мира не суть, якоже и аз от мира нeсмь.
<p>17 святи их во истину твою. слово твое истина есть.
<p>18 якоже мене послал еси в мир, и аз послах их в мир.
<p>19 и за них аз свящу себе, да и тии будут священи во истину.
<p>20 не о сих же молю токмо, но и о вeрующих словесе их ради в мя.
<p>21 да вси едино будут. якоже ты, оче, во мнe, и аз в тебe, да и тии в нас едино будут. да и мир вeру имет, яко ты мя послал еси.
<p>22 и аз славу, юже дал еси мнe, дах им. да будут едино, якоже мы едино есма.
<p>23 аз в них, и ты во мнe. да будут совершени во едино, и да разумeет мир, яко ты мя послал еси и возлюбил еси их, якоже мене возлюбил еси.
<p>24 оче, ихже дал еси мнe, хощу, да идeже есмь аз, и тии будут со мною. да видят славу мою, юже дал еси мнe, яко возлюбил мя еси прежде сложения мира.
<p>25 оче праведныи, и мир тебе не позна, аз же тя познах, и сии познаша, яко ты мя послал еси.
<p>26 и сказах им имя твое, и скажу. да любы, еюже мя еси возлюбил, в них будет, и аз в них.
<h4>18</h4>
<p>1 и сия рек Иисус, изыде со ученики своими на он пол потока кедрска, идeже бe вертоград, воньже вниде сам и ученицы его.
<p>2 вeдяше же иуда предаяи его мeсто. яко множицею собирашеся Иисус ту со ученики своими.
<p>3 иуда убо прием спиру и от архиереи и фарисеи слуги, прииде тамо со свeтилы и свeщами и оружии.
<p>4 Иисус же вeдыи вся грядущая нань, изшед рече им. кого ищете,
<p>5 отвeщаша ему. Иисуса назореа. глагола им Иисус. аз есмь. стояще же и иуда, иже предаяше его, с ними.
<p>6 егда же рече им. аз есмь, идоша вспять и падоша на земли.
<p>7 паки убо вопроси их Иисус. кого ищете, они же рeша. Иисуса назореа.
<p>8 отвeща Иисус. рeх вам, яко аз есмь. аще убо мене ищете, оставите сих ити.
<p>9 да сбудется слово, еже рече, яко ихже дал еси мнe, не погубих от них никогоже.
<p>10 симон же петр, имыи нож, извлече его, и удари архиереова раба, и урeза ему ухо десное. бe же имя рабу малх.
<p>11 рече убо Иисус петрови. вонзи нож в ножницу. чашу юже даде мнe оц, не имам ли пити ея,
<p>12 спира же и тысящник и слуги иудеистии яша Иисуса, и связаша его,
<p>13 и ведоша его ко аннe первeе. бe бо тесть каиафe, иже бe архиереи лeту тому.
<p>14 бe же каиафа давыи совeт иудеом, яко уне есть единому человeку умрети за люди.
<p>15 по Иисусe же идяше симон петр и другии ученик. ученик же тои бe знаемь архиереови, и вниде со Иисусом во двор архиереов.
<p>16 петр же стояше при дверех внe. изыде убо ученик тои, иже бe знаемь архиереови, и рече дверницe, и введе петра.
<p>17 глагола же раба дверница петрови. еда и ты ученик еси человeка сего, глагола он. нeсмь.
<p>18 стояху же раби и слуги огнь сотворше, яко зима бe, и грeяхуся. бe же с ними петр стоя и грeяся.
<p>19 архиереи же вопроси Иисуса о ученицeх его и о учении его.
<p>20 отвeща ему Иисус. аз не обинуяся глаголах миру. аз всегда учах на сонмищах и в церкви, идeже всегда иудее Сынемлются, и таи не глаголах ничесоже.
<p>21 что мя вопрошаеши, вопроси слышавших, что глаголах им. се сии вeдят, яже рeх аз.
<p>22 сия же рекшу ему, един от предстоящих слуг удари в ланиту Иисуса, рек. тако ли отвeщаваеши архиереови,
<p>23 отвeща ему Иисус. аще злe глаголах, свидeтельствуи о злe. аще ли добрe, что мя биеши,
<p>24 посла же его анна связана к каиафe архиереови.
<p>25 бe же симон петр стоя и грeяся. рeша же ему. еда и ты от ученик его еси, он же отвержеся и рече. нeсмь.
<p>26 глагола един от раб архиереовых, южика сыи, емуже петр урeза ухо. не аз ли тя видeх в вертоградe с ним,
<p>27 паки убо петр отвержеся. и абие пeтель возгласи.
<p>28 ведоша же Иисуса от каиафы в претор. бe же утро. и тии не внидоша в претор, да не осквернятся, но да ядят пасху.
<p>29 изыде же пилат к ним вон и рече. кую рeчь (вину) приносите на человeка сего,
<p>30 отвeщаша и рeша ему. аще не бы был сеи злодeи, не быхом предали его тебe.
<p>31 рече же им пилат. поимите его вы, и по закону вашему судите ему. рeша же ему иудее. нам не достоит убити никогоже.
<p>32 да слово Иисусово сбудется, еже рече, назнаменуя, коею смертию хотяше умрети.
<p>33 вниде убо паки пилат в претор, и пригласи Иисуса, и рече ему. ты ли еси Царь иудеиск,
<p>34 отвeща ему Иисус. о себe ли ты сие глаголеши, или инии тебe рекоша о мнe,
<p>35 отвeща пилат. еда аз жидовин есмь, род твои и архиерее предаша тя мнe. что еси сотворил,
<p>36 отвeща Иисус. цртво мое нeсть от мира сего. аще от мира сего было бы цртво мое, слуги мои убо подвизалися быша, да не предан бых был иудеом. нынe же цртво мое нeсть отсюду.
<p>37 рече же ему пилат. убо Царь ли еси ты, отвeща Иисус. ты глаголеши, яко Царь есмь аз. аз на сие родихся и на сие приидох в мир, да свидeтельствую истину. и всяк, иже есть от истины, послушает гласа моего.
<p>38 глагола ему пилат. что есть истина, и сие рек, паки изыде ко иудеом, и глагола им. аз ни единыя вины обрeтаю в нем.
<p>39 есть же обычаи вам, да единаго вам отпущу на пасху. хощете ли убо, да отпущу вам цря иудеиска,
<p>40 возопиша же паки вси, глаголюще. не сего, но варавву. бe же варавва разбоиник.
<h4>19</h4>
<p>1 тогда убо пилат поят Иисуса, и би его.
<p>2 и воини сплетше вeнец от терния, возложиша ему на главу, и в ризу багряну облекоша его,
<p>3 и глаголаху. радуися, црю иудеискии. и бияху его по ланитома.
<p>4 изыде убо паки вон пилат, и глагола им. се извожду его вам вон, да разумeете, яко в нем ни единыя вины обрeтаю.
<p>5 изыде же вон Иисус, нося терновен вeнец и багряну ризу. и глагола им. се человeк.
<p>6 егда же видeша его архиерее и слуги, возопиша глаголюще. распни, распни его. глагола им пилат. поимите его вы, и распните. аз бо не обрeтаю в нем вины.
<p>7 отвeщаша ему иудее. мы закон имамы, и по закону нашему должен есть умрети, яко себе Сына Божия сотвори.
<p>8 егда убо слыша пилат сие слово, паче убояся.
<p>9 и вниде в претор паки, и глагола Иисусови. откуду еси ты, Иисус же отвeта не даде ему.
<p>10 глагола же ему пилат. мнe ли не глаголеши, не вeси ли, яко власть имам распяти тя и власть имам пустити тя,
<p>11 отвeща Иисус. не имаши власти ни единыя на мнe, аще не бы ти дано свыше. сего ради предавыи мя тебe болии грeх имать.
<p>12 от сего искаше пилат пустити его. иудее же вопияху, глаголюще. аще сего пустиши, нeси друг кесарев. всяк, иже царя себе творит, противится кесарю.
<p>13 пилат убо слышав сие слово, изведе вон Иисуса, и сeде на судищи, на мeстe глаголемeм лифостротон, евреиски же гаввафа.
<p>14 бe же пяток пасцe, час же яко шестыи. и глагола иудеом. се Царь ваш.
<p>15 они же вопияху. возьми, возьми, распни его. глагола им пилат. цря ли вашего распну, отвeщаша архиерее. не имамы царя, токмо кесаря.
<p>16 тогда убо предаде его им, да распнется. поемше же Иисуса, и ведоша.
<p>17 и нося крт свои, изыде на глаголемое лобное мeсто, еже глаголется евреиски голгофа.
<p>18 идeже пропяша его, и с ним ина два, сюду и сюду, посредe же Иисуса.
<p>19 написа же и титла пилат, и положи на кртe. бe же написано. Иисус назорянин, Царь иудеискии.
<p>20 сего же титла мнози чтоша от иудеи, яко близ бe мeсто града, идeже пропяша Иисуса. и бe написано евреиски, гречески, римски.
<p>21 глаголаху убо пилату архиерее иудеистии. не пиши. Царь иудеискии. но яко сам рече. Царь есмь иудеискии.
<p>22 отвeща пилат. еже писах, писах.
<p>23 воини же, егда пропяша Иисуса, прияша ризы его, и сотвориша четыри части, коемуждо воину часть, и хитон. бe же хитон не швен, свыше исткан весь.
<p>24 рeша же к себe. не предерем его, но метнем жребия о нем, кому будет. да сбудется писание, глаголющее. раздeлиша ризы моя себe, и о иматисмe моеи меташа жребия. воини убо сия сотвориша.
<p>25 стояху же при кртe Иисусовe мти его, и сестра мтре его, мариа клеопова, и мариа магдалина.
<p>26 Иисус же видeв Матерь и ученика стояща, егоже любляше, глагола Матери своеи. жено, се сын твои.
<p>27 потом глагола ученику. се мти твоя. и от того часа поят ю ученик во своя си.
<p>28 посем вeдыи Иисус, яко вся уже совершишася, да сбудется писание, глагола. жажду.
<p>29 сосуд же стояше полн оцта. они же исполнивше губу оцта и на трость вонзше, придeша ко устом его.
<p>30 егда же прият оцет Иисус, рече. совершишася. и преклонь главу, предаде дх.
<p>31 иудее же, понеже пяток бe, да не останут на крестe тeлеса в субботу, бe бо велик день тоя субботы, молиша пилата, да пребиют голени их и возьмут.
<p>32 приидоша же воини, и первому убо пребиша голени, и другому распятому с ним.
<p>33 на Иисуса же пришедше, яко видeша его уже умерша, не пребиша ему голении.
<p>34 но един от воин копием ребра ему прободе, и абие изыде кровь и вода.
<p>35 и видeвыи свидeтельствова, и истинно есть свидeтельство его. и тои вeсть, яко истину глаголет, да вы вeру имете.
<p>36 быша бо сия, да сбудется писание. кость не сокрушится от него.
<p>37 и паки другое писание глаголет. воззрят нань, егоже прободоша.
<p>38 по сих же моли пилата иосиф, иже от аримафеа, сыи ученик Иисусов, потаен же страха ради иудеиска, да возьмет тeло Иисусово. и повелe пилат. прииде же и взят тeло Иисусово.
<p>39 прииде же и никодим, пришедыи ко Иисусови нощию прежде, нося смeшение смирнено и алоино, яко литр сто.
<p>40 прияста же тeло Иисусово, и обвиста е ризами со ароматы, якоже обычаи есть иудеом погребати.
<p>41 бe же на мeстe, идeже распятся, вeрт (вертоград), и в вертe гроб нов, в немже николиже никтоже положен бe.
<p>42 ту убо пятка ради иудеиска, яко близ бяше гроб, положиста Иисуса.
<h4>20</h4>
<p>1 во едину же от суббот мариа магдалина прииде заутра, еще сущеи тьмe, на гроб. и видe камень взят от гроба.
<p>2 тече убо и прииде к симону петру и к другому ученику, егоже любляше Иисус, и глагола има. взяша гда от гроба, и не вeм, гдe положиша его.
<p>3 изыде же петр и другии ученик, и идяста ко гробу.
<p>4 течаста же оба вкупe. и другии ученик тече скорeе петра, и прииде прежде ко гробу.
<p>5 и приник видe ризы лежащя. обаче не вниде.
<p>6 прииде же симон петр вслeд его, и вниде во гроб, и видe ризы едины лежащя,
<p>7 и сударь, иже бe на главe его, не с ризами лежащь, но особь свит на едином мeстe.
<p>8 тогда убо вниде и другии ученик, пришедыи прежде ко гробу, и видe, и вeрова.
<p>9 не у бо вeдяху писания, яко подобает ему из мертвых воскреснути.
<p>10 идоста же паки к себe ученика.
<p>11 мариа же стояше у гроба внe плачущи. якоже плакашеся, приниче во гроб,
<p>12 и видe два аггла в бeлых ризах сeдяща, единаго у главы и единаго у ногу, идeже бe лежало тeло Иисусово.
<p>13 и глаголаста еи она. жено, что плачешися, глагола има. яко взяша гда моего, и не вeм, гдe положиша его.
<p>14 и сия рекши обратися вспять, и видe Иисуса стояща. и не вeдяше, яко Иисус есть.
<p>15 глагола еи Иисус. жено, что плачеши, кого ищеши, она же мнящи, яко вертоградарь есть, глагола ему. господи, аще ты еси взял его, повeждь ми, гдe еси положил его. и аз возьму его.
<p>16 глагола еи Иисус. марие. она же обращшися глагола ему. раввуни. еже глаголется, учителю.
<p>17 глагола еи Иисус. не прикасаися мнe, не у бо взыдох ко оцу моему. иди же ко братии моеи и рцы им. восхожду ко оцу моему и оцу вашему, и бгу моему и бгу вашему.
<p>18 прииде же мариа магдалина повeдающи учеником, яко видe гда, и сия рече еи.
<p>19 сущу же поздe в день тои во едину от суббот, и дверем затворенным, идeже бяху ученицы его собрани, страха ради иудеиска, прииде Иисус, и ста посредe, и глагола им. мир вам.
<p>20 и сие рек, показа им руцe и нозe и ребра своя. возрадовашася убо ученицы, видeвше гда.
<p>21 рече же им Иисус паки. мир вам. якоже посла мя оц, и аз посылаю вы.
<p>22 и сие рек, дуну, и глагола им. приимите дх свят.
<p>23 имже отпустите грeхи, отпустятся им. и имже держите, держатся.
<p>24 фома же, един от обоюнадесяте, глаголемыи близнец, не бe ту с ними, егда прииде Иисус.
<p>25 глаголаху же ему друзии ученицы. видeхом гда. он же рече им. аще не вижу на руку его язвы гвоздинныя, и вложу перста моего в язвы гвоздинныя, и вложу руку мою в ребра его, не иму вeры.
<p>26 и по днех осмих паки бяху внутрь ученицы его, и фома с ними. прииде Иисус дверем затворенным, и ста посредe их, и рече. мир вам.
<p>27 потом глагола фомe. принеси перст твои сeмо, и виждь руцe мои. и принеси руку твою, и вложи в ребра моя. и не буди невeрен, но вeрен.
<p>28 и отвeща фома, и рече ему. гдь мои и бг мои.
<p>29 глагола ему Иисус. яко видeв мя, вeровал еси. блажени не видeвшии и вeровавше.
<p>30 многа же и ина знамения сотвори Иисус пред ученики своими, яже не суть писана в книгах сих.
<p>31 сия же писана быша, да вeруете, яко Иисус есть Христос Сын Божии, и да вeрующе живот имате во имя его.
<h4>21</h4>
<p>1 посем явися паки Иисус учеником своим, востав от мертвых, на мори тивериадстeм. явися же сице.
<p>2 бяху вкупe симон петр, и фома нарицаемыи близнец, и нафанаил, иже бe от каны галилеиския, и сына зеведеова, и ина от ученик его два.
<p>3 глагола им симон петр. иду рыбы ловити. глаголаша ему. идем и мы с тобою. изыдоша же, и всeдоша абие в корабль, и в ту нощь не яша ничесоже.
<p>4 утру же бывшу, ста Иисус при брезe. не познаша же ученицы, яко Иисус есть.
<p>5 глагола же им Иисус. дeти, еда что Сынeдно имате, отвeщаша ему. ни.
<p>6 он же рече им. вверзите мрежу о десную страну корабля, и обрящете. ввергоша же, и ктому не можаху привлещи ея от множества рыб.
<p>7 глагола же ученик тои, егоже любляше Иисус, петрови. гдь есть. симон же петр слышав, яко гдь есть, епендитом препоясася, бe бо наг, и ввержеся в море.
<p>8 а друзии ученицы кораблецем приидоша, не бeша бо далече от земли, но яко двe стe лактеи, влекуще мрежу рыб.
<p>9 егда убо излeзоша на землю, видeша огнь лежащь, и рыбу на нем лежащу, и хлeб.
<p>10 и глагола им Иисус. принесите от рыб, яже ясте нынe.
<p>11 влeз же симон петр, извлече мрежу на землю, полну великих рыб сто и пятьдесят и три. и толико сущым, не проторжеся мрежа.
<p>12 глагола им Иисус. приидите, обeдуите. ни един же смeяше от ученик истязати его. ты кто еси, вeдяще, яко гдь есть.
<p>13 прииде же Иисус, и прият хлeб, и даде им, и рыбу такожде.
<p>14 се уже третие явися Иисус учеником своим, востав от мертвых.
<p>15 егда же обeдоваше, глагола симону петру Иисус. симоне ионин, любиши ли мя паче сих, глагола ему. еи, Господи, ты вeси, яко люблю тя. глагола ему. паси агнцы моя.
<p>16 глагола ему паки второе. симоне ионин, любиши ли мя, глагола ему. еи, Господи, ты вeси, яко люблю тя. глагола ему. паси овцы моя.
<p>17 глагола ему третие. симоне ионин, любиши ли мя, оскорбe же петр, яко рече ему третие. любиши ли мя, и глагола ему. Господи, ты вся вeси. ты вeси, яко люблю тя. глагола ему Иисус. паси овцы моя.
<p>18 аминь, аминь глаголю тебe. егда был еси юн, поясался еси сам, и ходил еси, аможе хотeл еси. егда же состарeешися, воздeжеши руцe твои, и ин тя пояшет, и ведет, аможе не хощеши.
<p>19 сие же рече, назнаменуя, коею смертию прославит бга. и сия рек, глагола ему. иди по мнe.
<p>20 обращься же петр видe ученика, егоже любляше Иисус, вослeд идуща, иже и возлеже на вечери на перси его и рече. Господи, кто есть предаяи тя,
<p>21 сего видeв петр, глагола Иисусови. Господи, сеи же что,
<p>22 глагола ему Иисус. аще хощу, да тои пребывает, дондеже прииду, что к тебe, ты по мнe гряди.
<p>23 изыде же слово се в братию, яко ученик тои не умрет. и не рече ему Иисус, яко не умрет, но. аще хощу тому пребывати, дондеже прииду, что к тебe,
<p>24 сеи есть ученик свидeтельствуяи о сих, иже и написа сия. и вeм, яко истинно есть свидeтельство его.
<p>25 суть же и ина многа, яже сотвори Иисус, яже аще бы по единому писана быша, ни самому мню всему миру вмeстити пишемых книг. аминь.
